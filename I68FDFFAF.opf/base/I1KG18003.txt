འཇིག་རྟེན་པའི་དགོད་བྲ།
དྲགོས་ཤེས་རབ་མཐའ་ཡས།

འཇིག་རྟེན་པའི་དགོད་བྲ། །
དྲགོས་ཤེས་རབ་མཐའ་ཡས།

སྔོན་བརྗོད། །
༈ འཇིག་རྟེན་པའི་དགོད་བྲའི་དཔེ་ཆ་འདི་འབྲི་ནིའི་དོན་ལུ་དོན་ཚན་
དུམ་གྲ་རེ་ཧེ་མ་ལས་བསྡུ་བླང་འབད་དེ་ཡོད་རུང་རྒྱུ་སྦྱང་གཉིས་ཀྱི་དཀའ་
ངལ་གྱིས་ད་ལྟོ་ཚུན་ཚོད་ལུས་སོ་ཡི། ད་རིས་ཡང་ཆ་རོགས་འཆམ་ཏོག་
ཏོག་དང་ཕུའི་ལམ་ལུགས་སྲོལ་ལུ་ཐུགས་སྤྲོ་ཡོད་མི་ཡུལ་ལྗོངས་འདིའི་
བསྟན་སྲིད་ལུ་དགའ་ཚོར་ཡོད་མི་ཆོས་དང་འཇིག་རྟེན་ལུགས་ལུ་དྭངས་
འདོད་ཡོད་མི་ཚུ་ལས་ཡང་ལས་ཡང་དུ་རྩོམ་སྒྲིག་འབད་དེ་བཀྲམ་དགོ་
པའི་ཞལ་བསྐུལ་འབྱུངམ་བཞིན་དུ་སྔོན་སྦྱང་དང་སྐྱེས་སྟོབས་ཀྱི་རིག་པ་
ཉག་ཕྲ་རུང་བརྩོན་ཤུགས་སྦོམ་བསྐྱེད་དེ་འཇིག་རྟེན་པའི་དགོད་བྲའི་དཔེ་
ཆ་འདི་བྲིས་ཏེ་སྤྱན་འབུལ་ཞུ་ཚུགས་ཅི། དེ་
དོན་ཚན་གཅིག་པའི་དཔེ་ཆ་འདི་བཟུམ་འཛམ་གླིང་རྒྱལ་ཁབ་
ཡོངས་ལུ་སོ་སོའི་ཡུལ་གྱི་གནས་ཐངས་དང་བསྟུན་ཏེ་ཧེ་མ་ལས་ཡོད་
རུང་ང་བཅས་འབྲུག་ལུ་དཔེ་ཆ་འདི་འཐོན་པའི་དང་པ་ཨིན། །
) དཔེ་ཆ་འདི་ནང་ཡོད་མི་དགོད་བྲའི་གཏམ་རྒྱུད་ཚུ་སྨན་ལྗོངས་
རྒྱལ་ཁབ་ཀྱི་ལུང་ཕྱོགས་སོ་སོ་ལུ་ཡོད་མི་འཇིག་རྟེན་རྒསཔ་གོ་ཤེས་ཉན་
ཤེས་སྤྱང་གྲུང་ཅན་ཚུ་གིས་ཁ་བརྒྱུད་འབད་བཤད་ནི་འདུག། ཨིན་
རུང་འདི་བཟུམ་གྱི་ཁ་བརྒྱུད་ཀྱི་ཤེས་ཡོན་དང་ལམ་ལུགས་མ་འོང་
པའི་རྒྱུ་ནོར་བཟུམ་དེ་ཡིག་ཐོག་བཀོད་དེ་བདག་འཛིན་མ་འཐབ་པ་ཅིན་

ཉམས་རྒུད་ཤོར་ཏེ་རྩ་མེད་མིང་མེད་ཐལ་ནིའི་ཉེན་ཁ་སྦོམ་འདུག།
འདི་གིས་འབད་རྒྱུ་སྦུང་གི་དཀའ་ཚེགས་ལུ་མ་བསམ་པར་
སྦྱངམ་གྱིས་སྦྱང་གསག་དོ་བཟུམ་འབད་ཡར་ལས་འཚོལ་མར་ལས་
བསྐྱིས་བྱ་བ་ལས་ཀྱི་འཁོར་ལོ་དང་གཏི་མུག་གཉིད་ཀྱི་འཁོར་ལོའི་བར་
ལས་ཐབས་ཤེས་གང་ཟབ་འབད་དེ་དཔེ་ཆ་འདི་བྲིས་ཡི། །
འདི་གིས་སྨན་ལྗོང་འབྲུག་གི་ལམ་ལུགས་སྲོལ་གཞུང་སྐད་
རྫོང་ཁ་དང་གཞོན་སྐྱེས་ཕོ་མོ་ཡོངས་ལུ་ཕན་ཐོགས་པའི་རེ་འདུན་སྦོམ་
ཡོད། འདི་མ་ཚད་དཔེ་ཆ་འདི་འབྲི་ནིའི་བསྐུལ་མ་གནང་མི་ཆ་རོགས་
དང༌ དགོད་བྲའི་གཏམ་རྒྱུད་སླབ་མི་རྒས་གཞོན་ཕོ་མོ་དང་འབྲི་བའི་
སྐབས་ལུ་ཆ་རོགས་འབད་མི་ཡོངས་ལུ་ང་གིས་ཧིང་དྭངས་མའི་དཀྱིལ་
ལས་བཀའ་དྲིན་ཆེ་ཟེར་ཞུཝ་ཨིན། 
གལ་སྲིད་འདི་ནང་མཁས་པ་དྲང་པོར་བཞུགས་མི་དང་འཇིག་
རྟེན་པ་ཆེ་འབྲིང་ཆུང་གསུམ་གྱི་ཐུགས་བཞེད་དང་མ་མཐུན་མི་རེ་ཡོད་པ་
ཅིན་དགོངས་ཁྲེལ་ཆོས་དབྱིངས་སུ་ཞི་བར་ཞུ་ཟེར་ཞུ་ནི་དང་འབྲེལ་འདི་
ལས་འབྱུང་བའི་དགེ་བ་ཕྲན་བུ་དེ་ཡང་བྱང་ཆུབ་ཆེན་པོར་བསྔོ་བར་ཞུའོ།།

གོ་རིམ།  གནད་དོན།     ཤོག་གྲངས།
༡ ཤར་བསོད་ནམས་ཐང་གི་ལ་ཕུག་༡
༢ཅང་དམ་ཆོས་པདྨ་༢
༣ ཨོ་རོང་གི་བོད་པ་༣
༤ཧོ་ལེབ་ལེ་༧
༥རྡོ་ཆར་ཀ་༧
༦འདྲེ་བྱི་སི་༩
༧ ཁེངས་འདུན་མང་གི་སྟོང་༡༡
༨རྩ་གས་ཀྱི་གཞས་༡༣
༩ ཕག་པ་དང་རོ་ཁྱི་༡༤
༡༠ ཨང་རྒས་བྱུར་སར་སྐྱེལ་མི་༡༥
༡༡ ཧད་ཕུག་པའི་སྒྲོག་༡༧
༡༢ དོམ་མའི་ལག་པ་༡༩
༡༣ བསོད་ནམས་ཐང་གི་ཏོག་ཙེ་༢༠

༡༤ སྤ་རོ་པའི་གཞས་༢༡
༡༥ས་ཅང་སྟེགས་༢༢
༡༦ གསོལ་ཇ་མགྱོནམ་༢༣
༡༧ བཙོད་དོས་༢༤
༡༨ འཕྱགམ་དང་འཆམ་༢༥
༡༩ རྩི་རང་ཚོགས་སྐོར་ནང་གི་ལམ་༢༦
༢༠ ཆེང་མའི་སྤྱིའུ་འདབ་༢༧
༢༡ ཆེང་མའི་གེན་༢༨
༢༢ཁེངས་པ་དྲུག་༢༩
༢༣ སྤྱིའུ་འདབ་པའི་རྨ་ཤུལ་༣༥
༢༥བརྡའ་དོན་ལོག་པའི་སྐོར་༣༧
༢༦ཕག་པའི་རྒྱུ་མ་༣༩
༢༧གཡུས་སྐོར་འགྱོ་བའི་ལོ་རྒྱུས་༤༡
༢༨བཀའ་བརྒྱད་ཟློག་པ་༤༣

༢༩རྫ་རོང་པའི་འམ་༤༥
༣༠རྫ་རོང་པའི་ཟན་དོམ་༤༦
༣༡རྫ་རོང་པའི་རོ་ཁྱི་༤༨
༣༢རྫ་རོང་པའི་ཨ་དྲུང་༥༠
༣༣་ཕུག་པའི་གྲྭ་རྒས་༥༡
༣༤མཁན་གྱི་བསོད་སྙོམས་༥༣
༣༥་ཆེན་ཆོས་ལྷག་མི་༥༤
༣༦ཤི་བླམ་༥༦
༣༧བཙོ་སྦྱང་མི་༥༧
༣༨་ཤིས་རྡོ་རྗེ་༥༩
༣༩ས་ལན་ནམ་གསུམ་༦༠
༤༠མ་རིང་པའི་ལོ་རྒྱུས་༦༣
༤༡ས་བུ་ལིའི་བོད་༦༤
༤༢བོ་ཏ་ལའི་ཅག་ཕྱི་༦༦

༤༤འ་ཤོག་སྐྱེལ་མི་༥༨
༤༥མའི་གཤོག་མཐིལ་༥༩
༤༦་སྡེ་པའི་བོད་པ་༧༡
༤༧་མཁར་གྱི་སྲན་ཅུངམ་ས་ལ་༧༣
༤༨ཅུང་བག་ཆེམ་༧༥
༤༩མཁལ་གཡུག་༧༦
༥༠གར་རྒྱ་སྐད་མི་ཤེས་༧༧
༥༡་སི་སྦྱིས་པའི་རྒྱ་ཁ་༧༨
༥༢ས་སུ་མཆིས་	་༧༩
༥༣་ཏ་ལ་འཕུ་མི་༨༠
༥༤ར་གཉིས་བརྩེགས་༨༢
༥༥ན་ལས་མར་༨༣
༥༦བ་ཤིང་༨༤
༥༧བ་མོ་༨༦
༥༨་ཅོག་ཀྲོང་ཀྲོ་༨༧

༥༩་བཅོལ་ལོ་ཉེས་ལ་༨༩
༦༠སྐྱ་མེད་སྐྱུར་མེད་༩༠
༦༡་ཧཱན་༩༡
༦༢་ས་བཀང་ཝ་གྱང་ས་༩༢
༦༣་བཏོན་མི་༩༣
༦༤་གི་ལོ་རྒྱུས་༩༤
༦༥རོག་འདམ་མར་བྱིང་༩༥
༦༦་གཞི་༩༦
༦༧་ཀ་ཤ་རཱའོ་༩༧
༦༨མགུ་རོ་འཚོལ་མི་༩༨
༦༩མ་གསརཔ་ས་༩༩
༧༠ཇ་༡༠༠
༧༡ལ་ཁོག་༡༠༡
༧༢་ལྟ་ཀོ་ཁྲིའི་བྱག་༡༠༢
༧༣ཕུད་དང་ལྟོ་ལྷག་༡༠༣

ཨ་ལྕོ་གླང་མགོ་༡༣༤
ཨུ་རྫ་རོང་པའི་མཆོད་༡༣༥
ཨ་དྲི་༡༣༧
ལེགས་ཀོ་བཟུང་མི་༡༣༨
ཀ་ཤ་གསད་མི་༡༣༩
བཀའ་བགྲོས་པའི་ཞུ་བ་༡༤༡
ཨཔ་ནོར་རྫི་༡༤༥
སྒོམ་ཆེན་སྒྱེའུ་ཅན་༡༤༦
བྱཔོ་དང་རྒོད་༡༤༨
ཧོས་དང་ཀུ་ཀ་རི་༡༥༠
ཨུ་རྫ་རོང་པའི་རྫོང་ཁ་༡༥༢
སྲནམ་ཕུག་ཅུམ་གྱི་ཟོམ་༡༥༣
ཀར་འབོ་༡༥༥
དང་ཕུ་དང་ལྡིང་ཕུ་༡༥༦་
ཉི་ཟླའི་ངོས་འཛིན་༡༥༨

བཀྲ་ཤིས་སྒང་པའི་རྩྭ་འབྲོག་༡༦༡
བ་སྒྲུབ་རྐྱབ་མི་༡༦༢
རྗེ་གི་མཆེཝ་༡༦༣
མིམ་ཀ་པཱའི་༡༦༤
སྐརམ་སྨིན་དྲུག་དང་རྒོད་ཐམ་༡༦༧
ལྕམ་མཁར་པའི་ལེགས་ས་༡༧༩
ཚེ་ཚད་༡༨༠
གེབ་དོང་ཅནམ་༡༨༣
ཆུ་དང་ཨོམ་༡༨༤
བུ་དྲུག་གི་ཁ་ཆེམས་༡༨༥

ཤར་བསོད་ནམས་ཐང་གི་ལ་ཕུག། །
༈ དེ་ཡང་དབང་འདུས་ཆ་འོག་ཤར་ལུད་མཚོ་ཁ་ལས་རི་མདའ་འགྱོ་ས་
དང་ཕུའི་གཞུང་ལམ་རྙིངཔ་དེ་ཁར་ཤར་བསོད་ནམས་ཐང་ཟེར་ཐང་སྦོམ་ཅིག་
ཡོདཔ་ཨིན། ཧེ་མ་ཅིག་ལུ་ཨམ་མ་སྨད་གཉིས་ཀྱིས་ཐང་དེ་ནང་ལ་ཕུག་གི་
སོན་བཏབ་བཞག་བཞགཔ་ཨིན་མས། དེ་གི་སེར་ཁ་ཁོང་མ་སྨད་གཉིས་ལ་ཕུག་
འབལ་བར་འགྱོཝ་ད་ལ་ཕུག་གནམ་མེད་ས་མེད་ལོ་ལེགས་ཏེ་སྦོམ་འབད་
བཏགས་ཏེ་ག་འདེ་འབད་འབལ་རུང་ས་ཁ་ལས་ལ་ཕུག་འབལ་མ་ཚུགས་པས།
དེ་ལས་ཁོང་མ་སྨད་གཉིས་བསྟུན་བགྲོས་རྐྱབ་སྟེ་ཤར་དར་བརྒྱདཔ། ཝང་ཚོ་
ཆེན་བརྒྱདཔ། སྤ་རོ་བར་སྐོར་ཚོ་དྲུགཔ་ལུ་བརྡ་ལན་སྐྱེལ་ཏེ་ཚོ་ཁག་དེ་ཚུ་
ལས་མི་སེར་ཚུ་སྟ་རི། ཏོག་ཙེ། ལྕགས་ངར། གེན་ཏི་ཚུ་འབག་འོང་སྟེ་
འབལ་རུང་ལ་ཕུག་འབལ་མ་ཚུགས་པར་ལུས་སོ་ནུག། །
དེའི་ཤུལ་ལས་ཉིནམ་ཅིག་ཚོད་གཞི་ལ་ཁའི་དཀོན་གཉེར་དེ་ཆང་
འགྲངམ་རང་རྐྱབ་འབད་ཤར་བསོད་ནམས་ཐང་ལུ་ལྷོདཔ་ད་རྐངམ་ཤིང་གི་
གཟེ་ཀྲག་གུ་ཐོགས་ཏེ་ལ་ཕུག་ཞིང་ནང་འགྱེལཝ་ཅིག་ལ་ཕུག་གེ་ར་ར་
བུད་ཡར་སོ་ནུག།
དེ་ལས་ཤར་ཝང་སྤར་གསུམ་གྱི་མི་སེར་ཚུ་ལ་ཕུག་སྐྱ་རུ་རུ་འབད་

ཞིང་ནང་བུད་སྡོད་ས་མཐོང་སྟེ་ཚོད་སྲེས་འབད་ཁྱིམ་ནང་འབག་དགོ་པས་མནོ་སྟེ་
ག་འདེ་འབད་འཐུ་རུང་ས་ཁ་ལས་འཐུ་མ་ཚུགས་པས། འདེ་ཅིག་གི་བར་ན་
ལ་ཕུག་རྦབ་འགྲིལ་ཏེ་ཝ་ཁ་བྱག་ལས་ཤོར་ཏེ། མར་བྱག་གི་སྐེད་པར་བབ་
ཤེམ་གྱི་ཤན་ཐག་གུ་ཐོགས་ཞིནམ་ལས་དཔྱང་སྟེ་ལུས་སོ་ནུག།
པ་དེ་ལས་ཁོང་ཚོ་ཁག་གསུམ་གྱི་མི་སེར་ཚུ་ང་བཅས་གིས་ད་ལྟ་རང་ལ་
ཕུག་བྱང་ནི་ཨིན་མས་ཟེར་ཚ་ངེར་བཏོན་སོང་སྟེ་བྱག་གི་སྐེད་པ་ལས་ལ་
ཕུག་གེ་ར་སྒྲོམ་འབག་སྟེ་སྤུངས་ན་རྫོང་ནང་དགེ་འདུན་དམང་གི་གསོལ་
འགྱེར་ཚོད་སྲེས་འབད་ཕུལ་ད་ནུག།
ཁོང་གིས་ཕུལ་མི་ལ་ཕུ་དེ་ཉིནམ་བདུན་ཚུན་ཚོད་བཏུདན་བཏུད་ས་རང་
གསོལ་འགྱེར་འབད་དྲང་རུང་དྲང་མ་ཚར་ཟེར་ཨིན་མས།། ། །
ཅང་དམ་ཆོས་པདྨ།
༈ ཧེ་མ་ཐིམ་ཕུག་རྫོང་དཔོན་གྱི་བྱ་རོགས་ཅང་དམ་ཆོས་པདྨ་ཟེར་མི་ཅིག་
ཡོདཔ་ཨིན་མས། ཚར་ཅིག་ལུ་ཁོ་གནས་དོན་གཅིག་གི་དོན་ལུ་གཡུས་སྐོར་
ངལ་གསོ་འགྱོ་ནི་འབདཝ་ད་འགྱོ་ནིའི་གནས་སྐབས་ཅིག་རྩ་ལས་འགྲིགས་མ་
ཚུགས་པར་ལུས་སོངམ་མས། དེ་ལས་ཁོ་གིས་ཀྲེམ་རྐྱབ་སྟེ་ཁོ་གཡུས་ཁར་

ལྕང་ལཱ་རྐྱབ་པར་འགྱོ་དགོ་པས་དེའི་དོན་ལུ་གཡུས་སྐོར་ངལ་གསོ་ཅིག་དང་
ཁོ་གི་ཁྱིམ་ནང་གླང་ཡང་མེད་ཐུགས་དང་ལྡན་པ་ཅིན་རྨོ་གླང་གཅིག་ཡང་ཞུ་
དགོ་པས་ཟེར་རྫོང་དཔོན་ལུ་དགོངས་སྐོར་ཞུ་བཅུག་ནུག།
དེ་ལས་རྫོང་དཔོན་གྱིས་ཁོ་རང་སྐུ་མདུན་བཙུགས་ཟེར་བཀའ་
གནངམ་བཞིན་དུ་སྐུ་མདུན་བཅརཝ་ད་རྫོང་དཔོན་གྱིས་གཡུས་ཁ་ངལ་
གསོ་བཏང་གེ་འདི་འབདཝ་ད་རྨོ་གླང་མི་གནང་ཁྱོད་ལུ་རྨོ་མ་ཚར་བའི་ཞིང་
རང་མི་འོང་ཟེར་གསུངམ་ད་ཁོ་གིས་གཡུས་སྐོར་བཏང་གནང་པ་གིས་བཀའ་དྲིན་
ཆེ། འདི་འབདཝ་ད་རྨོ་གླང་གཅིག་གསོལ་རས་མ་གནང་པ་ཅིན་ལྕང་ལཱ་རྐྱབ་
ནི་གླང་རོགས་ལས་འཚོལ་དགོ་དེ་གིས་གཡུས་སྐོར་ཡུན་རིངམ་ལུས་ནི་ཨིན་
མས་ལགས་ཟེར་ཞུ་ནུག།
དེ་ལས་རྫོང་དཔོན་གྱིས་ཁྱོད་ལུ་རྨོ་མ་ཚར་བའི་ཞིང་གནམ་མེད་ས་མེད་མི་
འོང་གླང་རྡོར་ག་འདེ་ཅིག་གི་ཞིང་ཡོད་གོ་ཟེར་གསུངམ་ད་ཅང་དམ་ཆོས་པདྨ་
གིས་གླང་རྡོར་གཉིས་འབྲེལ་བཙུགས་ཏེ་ཟླཝ་བཞི་པའི་གནམ་གང་ལས་འགོ་
བཙུགས་ཏེ་ཟླཝ་ལྔ་པའི་ཚེས་གཅིག་ཚུན་ཚོད་ཚ་ངེར་བཏོན་རྨོ་རུང་རྨོ་མི་ཚར་
ལགས། དེ་གིས་འབད་སྐྱིད་སྡུག་ནཱ་ལུ་ཞུཝ་ཨིན་ཟེར་ཞུཝ་ད་ཐིམ་ཕུག་རྫོང་
དཔོན་གྱིས་ཨིན་མས་འདེ་འབད་བ་ཅིན་ངེ་གི་རྨོ་གླང་གྲལ་ལས་གླང་
གཅིག་བདའ་ཆེ་ཟེར་བཀའ་གནང་ནུག།

ཅང་དམ་ཆོས་པདྨ་གཡུས་སྐོར་ངལ་གསོ་ཡང་ཐོབ་པའི་ཁར་རྨོ་གླང་
གཅིག་གསོལ་རས་ཐོབ་སྟེ་དགའ་དྲག་དྲེགས་མ་ཚུགས་པར་གཡུས་ཁར་སོང་།
ཉིནམ་ཕྱེད་དང་གཉིས་ཀྱི་ནང་འཁོད་ལྕང་ལཱ་མཇུག་བསྡུ་བཞག་འབད་ཉིམ་ད་རིས་
ནངས་པ་མེད་པ་གཡུས་བཤལ་རྐྱབ་ཅི་རང་སྡོད་ནུག་གོ། །
ཨོ་རོང་གི་བོད།
༈ ཧེ་མ་གདུང་བསམ་ཨོ་རོང་ལས་མི་གཉིས་ངང་ལག་ཙེའུ་གང་འབག་སྟེ་
གདུང་བསམ་གུ་དམ་ལུ་བཙོང་པར་སོང་སོངམ་ཨིན་མས། ཁོང་གཉིས་ཨོ་རོང་
དང་བདེ་བ་ཐང་གི་བར་ན་ངལ་འཚོ་སྟེ་སྡོདཔ་ད་ཆུང་ཤོས་དེ་གིས་སྦོམ་
ཤོས་དེ་ལུ་ལྟ་སྟེ་དབའི་ཨ་ཏ་ང་བཅས་གཉིས་གཞུང་ལམ་བདའ་སྟེ་མ་འགྱོ་གེ་
གཏའ་མ་སྔ་ལོང་གི་བོད་རེ་འཕྱད་པ་ཅིན་རྫོང་ཁ་མ་ཤེས་པར་ལཱ་ཁག་བཏང་འོང་
ཟེར་སླབ་ད་སྦོམ་ཤོས་དེ་གིས་ཁྱོད་རང་ནང་རང་དོག་མི་དགོ། རྫོང་ཁ་ག་
དེམ་ཅིག་རྐྱབ་དགོ་རུང་ཀྲིག་ཀྲི་འབད་ང་གིས་ཤེས་ཟེར་སླབ་ནུག། དེ་ལས་
བཏུབ་ཟེར་ཆུང་ཤོས་དེ་ཡང་སྦོམ་ཤོས་གུ་བློ་གཏད་དེ་ནཱ་ལས་མར་སོང་ནུག།
མར་ཅིག་ཁར་ལྷོདཔ་ད་དོན་ལས་རང་བོད་གཅིག་ལག་རྒྱན་སྐྱ་འགྱིར་
འགྱིར་འབད་སློག། སེར་ཁྲ་བགོ་གཅིག་གྱོན། དཔའ་རྟགས་ཧོ་ཤིང་ཅནམ་གཅིག

སྐེ་སྐེ་འབད་ཨུ་པར་བཀལ་ཏེ་འཐོན་འོང་ནུག། དེ་མཐོངམ་ཅིག་ཆུང་ཤོས་དེ་
གིས་སྦོམ་ཤོས་དེ་ལུ་ད་འབདན་རྫོང་ཁ་རྐྱབ་སྨ་རེད་ཟེར་སླབ་ནུག། །
བོད་དེ་སྦོ་ལོགས་ཁར་ལྷོདཔ་ད་བོད་ཀྱིས་རྫོང་ཁ་ནང་འབད་ཁྱོད་
གཉིས་ག་ཏེ་ལས་འོངམ་སྨོ ག་ཏེ་འགྱོ་ནི་སྨོ ཟེར་དྲིསཝ་ད་སྦོམ་ཤོས་
དེ་གིས་བོད་ཀྱིས་ངང་ལག་འབག་ཤོག་ཟེར་གསུང་དོ། ངང་ལག་ཕུལ་དགོ་པས་
ཟེར་ངང་ལག་ཕུལཝ་ད་བོད་ཀྱིས་མི་དགོ་ས་ཟེར་རླུང་འབད་དོ་བཟུམ་ཅིག་འབད་
ལེན་ཏེ་ཟ་ད་ནུག། ག་ཅི་ཨིནམ་ཟེར་བ་ཅིན་བོདཔ་དེ་ཡང་རྒྱུས་མེད་པའི་
གཡུས་ཁར་ལྷོད་དེ་ཁ་སྐོམ་སུ་འཚམས་ཅིག་ཡར་སོངམ་ཨིན་མས། །
ངང་ལག་དེ་སྤུ་ཙ་འབད་ཟ་ཚར་ཞིནམ་ལས་ཁོང་གཉིས་ཀྱིས་རྫོང་ཁ་
མི་ཤེས་པས་མནོ་སྟེ་བོད་ཀྱིས་ལགཔ་རྐང་མར་བཀལ་ཏེ་ཨོ་རོང་ལུ་ཨ་ནི་
རྐངམ་གིས་འགྱོ་སའི་ལམ་ག་ཏེ་ལས་སྨོ ཟེར་དྲིསཝ་ད། སྦོམ་ཤོས་དེ་གིས་
ཆུང་ཤོས་ལུ་ལྟ་སྟེ་བོད་འདི་ལམ་འགྱོ་སྟེ་རྐྱངམ་ན་ཆེ་ཡི། ཨོ་རོང་ཚུན་ཚོད་ང་
བཅས་གཉིས་ཀྱིས་འབག་དགོ་ཟེར་སླབ་ཨིན་མས། ང་བཅས་གཉིས་ཀྱི་ངང་ལག་
ཁུར་ཆ་དེ་གཅིག་བཟོ་སྟེ་ཁྱོད་ཀྱིས་འབག་སྨ་རེད། ང་གིས་བོད་འབག་གེ་
ཟེར་སྦོམ་ཤོས་དེ་གིས་བོད་དེ་འབག་སྟེ་ཨོ་རོང་གཙོར་རྒན་གྱི་ཁྱིམ་ནང་
བསྐྱལ་ད་ནུག།

ཨོ་རོང་གཙོར་རྒན་གྱི་ཁྱིམ་ནང་ནུབ་མོ་ལྟོ་ཁྱད་བཅད་དེ་བོད་སྲནམ་
དཀརཔོ་དེ་ཟ་དོ་ཡོདཔ་མས། ཁོང་ཚུ་བོད་སྲནམ་ཟཝ་ད་བོད་ལུ་ཡང་ལྟོ་
ཁྱད་བཅད་དེ་དེ་རང་དྲངས་ནུག། ཕར་གྱི་མི་ཚུ་མང་ཤོས་རང་ལྟོ་ཁྱད་བཅད་དེ་
བོད་སྲནམ་རང་ཟ་ནི་འདི་གིས་ལག་སྦྱང་ཚུད་དེ་ཧྲིག་ཧྲེག་རང་ཟ་དོ་ཡོདཔ་
མས། བོད་ཀྱིས་ལྟཝ་ད་ལྷ་པ་གུར་དབུར་ཡི་རང་བསྐོག་དོ་བཟུམ་འབད་
མཐོང་ཞིནམ་ལས། ཁོ་གིས་ཡང་བོད་སྲནམ་དཀརཔ་དེ་འཐུ་ཡི་རང་ལྷ་པ་
གུ་དབུར་ཏེ་བསྐོག་ད་ནུག། དེ་སྦེ་བོད་ཀྱིས་བསྐོག་ཚརཝ་ད་རང་གཙོར་རྒན་
ཟམ་གྱིས་ཧེང་སྐལ་བླུགས་ཏེ། ཡུདཔ་ཅིག་ལས་བོད་ཀྱི་ལྷ་པ་ར་ཏོག་དམར་ཧུ་
ཧུ་འབད་རྨ་ཡང་ཐོན་སོངམ་མས། ད་རུང་ཧེང་སྐལ་བླུགས་ནི་འབདཝ་ད་བོད་
ཀྱིས་ད་བཏུབ་པས་མི་དགོ། ལྷ་པ་ཡང་ཚ་ཆེ་ཡི་ཟེར་གསུངས་ནུག།
དེ་ལས་ཡུདཔ་ཅིག་ལས་མི་ཚུ་ཉལ་ནི་འབདཝ་ད་བོད་ཀྱིས་ལྟོ་མ་
ཟ་བར་ཉལ་ནི་ཨིན་ནམ ཟེར་དྲིཝ་ད་མི་ཚུ་གིས་ལྟོ་ད་ཅི་ལས་ཟ་ད་ཡི་
ཟེར་སླབ་སླབ་མས། །
དེ་ལས་བོད་དེ་ཧེ་མ་གནསཔ་ཀྱིས་བྱིན་པའི་སྐབས་སྲནམ་དཀརཔོ་
ཟ་མ་ཤེས་པར་གེ་ར ལྷ་པ་གུ་དབུར་ཡི་རང་བསྐོག། ཕྱི་རུ་ལྟོ་ཟེར་ལོགས་སུ་
གན་ཡང་མེད་པར་ཉལ་དགོཔ་ཐལ་སོ་ནུག། ། །

ཧོ་ལེབ་ལེ།
༈ ཧེ་མ་སྤ་རོཔ་དག་པ་ཅིག་ཚོང་ལུ་སོང་སྟེ་ཤར་རཱ་ཛཱ་འོག་ལྷོདཔ་ད་ཆ་
རོགས་གཅིག་ཆབ་གསང་གང་སྟེ་ཚོང་གི་ཁུར་ཆ་ངལ་ས་གུ་བཀལ་བཞག་འབད་
རཱ་ཛཱ་འོག་མཆོད་རྟེན་འོག་ལུ་ཆབ་གསང་འབད་བར་ཡར་སོ་ནུག། ཁོ་ཆབ་
གསང་འབད་དེ་སེམས་ཡེངས་སྡོདཔ་ད་གནམ་སོ་ཁ་འབད་ནི་འདི་གིས་གནམ་
ལས་གློག་ཆེམ་འབྲུག་ཤུགས་འབད་ལྡིར་ནུག། དེ་ལས་ཁོ་འདྲོགས་པའི་
ཤུགས་ཀྱིས་ཆབ་གསང་ཡང་ལེགས་ཤོམ་འབད་འབད་ལོང་མེད་པར་ཡར་
ལོངམ་ཅིག་ཧོད་ལྡུག་བཏོག་སྟེ་ཨུབ་འཕྱགས་འབད་ཡར་སོ་ནུག།
ངལ་སར་ལྷོད་ཞིནམ་ལས་ཁོ་གིས་ཆ་རོགས་ཚུ་ལུ་ལྟ་སྟེ་ལྟོ་ཚང་གོད་
ཤུལ་ལས་འབདན་ཤར་རཱ་ཛཱ་འོག་ལུ་ཆབ་གསང་འབད་ནི་མན་པས་སྨྲ་རེད།
གནམ་མཁའ་ལས་ཅམ་ཅེམ་འབདཝ་ད་ཧོ་ལེབ་ལེ་ཐམས་ཅད་ཨུབ་ཚཝ་མས་
ཟེར་སླབ་ནུག། དོན་ལུ་ཧོ་ལེབ་དེ་བཟོ་ལྕག་ཨིནམ་མ་ཤེས་པར་ཁོ་གིས་
བཏོགས་ཏེ་ཨུབ་འཕྱག་པའི་ཟེར ཟོ་ལྕག་གིས་ཨུབ་འཚིགས་འཚིགཔ་ཨིན་མས།།
རྡོ་ཆར་ཀ།
༈  ཧེ་མ་སྤ་རོཔ་ཅིག་ཚོང་ལུ་སོང་སྟེ་ཤར་རཱ་ཛཱ་འོག་ཟམ་ཏོག་ཟམ་ལས་འབད་

དགོནམ་གསར་པ་ལྟ་སྟེ་གྱེན་འཛེགས་སོང་ཞིནམ་ལས་དགོནམ་གསར་པ་དཔག་
མ་ལྷོདཔ་ཅིག་ཁར་སྤང་ནང་དར་ཤིང་རྩ་བར་ངལ་འཚོ་སྟེ་སྡོད་སྡོདཔ་མས། ཁོ་
ལོག་རཱ་ཛཱ་འོག་ལུ་གདོང་འགྱིར་ཏེ་ལྟཝ་ད། མར་རཱ་ཛཱ་འོག་སྤང་ནང་རྡོ་དཀརཔ་
ཅིག་ཕྱར་དཀར་པའི་ཆར་ཀ་བཟུམ་འབད་ཡོད་མི་འདི་མཐོང་ནུག། དེ་ལས་
ཁོ་གི་མནོ་བསམ་ལུ་ཤར་གྱི་མི་ཚུ་མད་དང་བྱུང་ཁུངས་ཨ་བུག་སེ་ཀུ་བར་ན་
ཡང་མིན་འདུག། ཕྱར་དཀར་པའི་ཆར་ཀ་སྤང་ནང་བཀོག་བཞག་ནུག་ཟེར་མནོ་
སྟེ་ཁོ་རའི་ཁུར་ཆ་དེ་དར་ཤིང་ལུ་ང་མར་ལུ་ཆར་ཀ་འཐུ་བར་འགྱོ་དགོ་པས་
ཁྱོད་ཀྱིས་ལྟ་སྨ་རེད་ཟེར་སླབ་སྟེ་ཁུར་ཆ་དར་ཤིང་ལུ་གཏམས་བཞག་འབད་
ཁོ་རང་ལོག་སྤང་ན་ལས་ཆར་ཀ་འཐུ་བ་ཡར་སོ་ནུག། །
ཁོ་ལོག་སོང་སྟེ་ཟམ་ཏོག་སྤང་ནང་ལྷོདཔ་ད་ཁོ་གིས་མཐོང་མི་དེ་
ཆར་ཀ་མིན་པར་རྡོ་དཀརཔ་གཅིག་ཨིན་དོ་ཡོདཔ་མས། དེ་ལས་ཁོ་རང་གིས་
རང་ལུ་ཁྱོད་རོ་རྣམ་ཤེས་ཟེར་སླབ་སྟེ་ད་རུང་དགོནམ་གསར་པ་ལྟ་སྟེ་ཡར་སོ་
ནུག། ཁོ་རང་ཡར་ལྷོད་དེ་ལྟཝ་ད་ཁུར་ཆ་ག་སོང་གུ་སོང་མེད་པར་རོགས་ཀྱིས་
འཐུ་འབག་ཆེ་ནུག་ཟེར་ཨིན་མས། །
དེ་ལས་ག་ཏེ་ལྟ་རུང་ཁུར་ཆ་མ་ཐོབ་ཞིནམ་ལས་དར་ཤིང་རྩ་བར་སོང་
སྟེ་ང་གིས་ཁྱོད་ལུ་གཏམས་བཞག་བཞགཔ་ཨིན། ངེ་ཁུར་ཆ་ག་ཏེ་སྨོ 

ཟེར་དར་ཤིང་ལུ་དྲིསཝ་ད། རླུང་གིས་མདའ་དར་ཡར་ལྟ་སྟེ་ལྷབ་ད་ཡར་གཡའ་
ཟེར་ཁ་ཡར་ལྟ་སྟེ་འཚོལ་བར་སོང་། ཡར་ལས་ཡང་ཁུར་ཆ་མ་ཐོབ། ད་རུང་དར་
ཤིང་སྦོ་ལོགས་ཁར་འོང་སྟེ་དྲིས། མདའ་དར་མར་ལྷབ་ད་མར་ལྟ་སོང་སྟེ་
འཚོལ་འཚོལཝ་ཨིན་མས། དེ་སྦེ་ཕྱོགས་བཞི་མཚམས་བཞི་ག་ཏེ་འཚོལ་རུང་
ཁོ་གི་ཁུར་ཆ་མ་ཐོབ་པར་འུ་སྡུག་མཐའ་མཇུག་ལུ་ཕྱིར་དཀར་པོའི་ཆར་ཀ་དེ་
གིས་ང་སྐྱེལ་ས་བསྐྱལ་ཡི་ཟེར་སྡུ་སྟེ་ལོག་སྤ་རོ་འགྱོ་བའི་ལོ་རྒྱུས་འདུག་གོ།
འདྲེ་བྱི་སི། །
༈ ཧེ་མ་གཡུས་ཚན་གཅིག་ནང་ཨཔ་ཅིག་ཡོདཔ་ཨིན་མས། ཁོ་ལཱ་ཡང་
འདི་ཟེརཝ་ཤུགས་ཅན་ཅིག་མི་འབད་དོ་ཡོདཔ་མས། མང་ཤོས་རང་ཉལ་ནི་དང་
བཤལ་ཏེ་རང་སྡོད་དོ་ཡོདཔ་མས། ཉིནམ་ཅིག་ཁོ་གི་ཤིང་ཚང་ནང་ཤིང་རྫོགས་
ཞིནམ་ལས་ད་ལྟོ་མེ་འཕུ་ནི་ཤིང་མགལ་དུམ་གཅིག་ཡང་མེདཔ་མས།
དེ་ལས་ཁོ་དྲོ་པ་ཧ་སག་སྟེ་ལོང་ཞིནམ་ལས་དཔའ་རྟགས་རྦད་དུམ་
ཁ་བོག་བོགཔ་དེ་སྐེད་པ་བཏགས། ཤིང་ཚང་ནང་ལས་ཐག་པ་གཅིག་འཐུ་སྟེ་
གཉའ་བར་གཟར་འབད་རི་མགུ་ཚལ་མ་ནང་ཐབ་ཤིང་འཐུ་བར་ཡར་སོངམ་མས།
ཁོ་ཤིང་སྐམ་འཚོལ་ཡི་རང་འགྱོཝ་ད་ནགས་ཚལ་སྡིངས་ལུ་ཤིང་སྐམ་ཆེ་ཆུང་

རན་ཏོག་ཏོ་གཅིག་མཐོང་ནུག། དེ་ལས་ད་འདི་བཏོག་འབག་ཆེ་ནི་མནོ་སྟེ་
ཤིང་ཐག་ས་ཁར་བཞག། དཔའ་རྟགས་དེ་འབལ་ཏེ་ཤིང་བརྫམ་འབད་སྡོདཔ་ད་
ཕར་ཁི་ལོགས་ལས་གཅིག་གིས་བྱི་སི་སིའུ་ཟེར་རྐྱབ་ནུག། །
ཤིང་འཐུ་མི་དེ་ལུང་པ་ས་སྟོང་རི་སྟོང་ལུ་ང་ལུ་བྱི་སི་རྐྱབ་མི་ཅིག་
ཡང་འདུག་ག་ཨིན་ན་མནོ་སྟེ་ཕར་དང་ཚུར་ག་འདེ་འབད་ལྟ་རུང་ག་
ཡང་མ་མཐོང་པས། ད་རུང་ཁོ་རའི་ཤིང་དེ་དུམ་བཏོག་སྟེ་སྡོདཔ་ད་ད་
རུང་མི་མེད་པའི་བྱི་སི་སིའུ་ཟེར་རྐྱབ་སྟེ་ཁོ་འབོ་ནུག། ད་རུང་ག་འདེ་
འབད་ལྟ་རུང་ག་ཡང་མ་མཐོང་པས། དེ་སྦེ་ཤིང་དུམ་བཏོགསཔ་ད་རང་བྱི་སི་
རྐྱབ་ལྟཝ་ད་ག་ཡང་མེདཔ་མས། དེ་ལས་ཁོ་ས་སྟོང་རི་སྟོང་ནང་མི་ནི་ག་ཡང་
མིན་འདུག་ང་དཀྲོགས་མི་ཅིག་ག་ཨིན་ན་འདྲེ་ནི་མན་པའི་སོང་འདི་བ་ཚ་
ངེར་བཏོན་ཤིང་བཏོག་སྟེ་ཤིང་ཁུར་ལངམ་ཅིག་ཁྱིམ་ནང་ཡར་སོངན་དྲག་ནི་
ཨིན་མས་མནོ་སྟེ་ཤིང་ཚ་ངེར་བཏོན་བཏོགཔ་བཞིན་དུ་ཁོ་གི་དགར་ལྷོད་དང་
བསྟུན་ཏེ་བྱི་སི་དེ་ཡང་ཚར་གཅིག་ལས་ཚར་གཅིག་ཤུགས་ཆེ་སུ་དགར་སིའུ་
འབད་རྐྱབ་ཞིནམ་ལས་འདི་འདྲེ་བྱི་སི་རྐྱབ་མི་ཅིག་འོང་ནི་ཨིན་མས་ཚལ་མ་
ནང་ཡུན་རིངམ་འབད་སྡོད་པ་ཅིན་གཏའ་མ་འདྲེ་དང་ཕྱད་ནི་ཨིན་མས་མནོ་སྟེ་
འདྲོགས་ཏེ་དྲེགས་མ་ཚུགས་པར་དཔའ་རྟགས་དེ་ལག་པར་འཕྱར་འཕྱར་ས་རང་
རྒྱུག་སྟེ་ལོག་ཁྱིམ་འགྱིམ་ཡར་སོ་ནུག།

དེ་ལས་ཁོ་རྒྱུགས་བཞིན་དུ་མི་མེད་པའི་བྱི་སི་དེ་གིས་ཡང་སིའུ་སིའུ་
ཟེར་ཁོ་བདའ་འོང་ནུག། དེ་ལས་ཁོ་གིས་རྒྱུགས་བྱི་སི་དེ་གིས་ཁོ་བདའ་སྟེ་
ཁྱིམ་ནང་བསྐྱལ་ད་ནུག། ཁྱིམ་ནང་ལྷོད་ཞིནམ་ལས་ད་འབདན་དེ་རང་ཨིན་
མནོ་སྟེ་དབུགས་ལྷོད་དེ་སྒོ་འགྲིགས་རྩ་བར་སྡོད་འབད་ཨ་ཙི་ཅིག་ཁ་ལས་ད་
རིས་བྱི་སི་རྐྱབ་མི་དེ་གིས་ང་ཤིང་ཡང་འཐུ་མ་སྟེར་མནོ་སྟེ་འུ་སྡུགཔ་སངས་ཏེ་
ཁ་ལས་ཧུ་ཤི་ཟེར་སླབ་ད་ཁོ་རའི་ལྷ་པ་ནང་ལས་ཡང་ཧེ་མ་ཟུམ་འབད་བྱི་སི་
སིའུ་ཟེར་སླབ་སླབ་མས།། ༎ ་
ཁེངས་འདུན་མང་གི་སྟོང་།
༈ ཧེ་མ་བུམ་ཐང་སྟང་སི་སྦྱིས་གདུང་གི་ཁྱིམ་ནང་རྩ་གས་ཅིག་ཡོདཔ་ཨིན་
མས། ཁོ་དྲོ་པ་ཨ་རྟག་རང་ནམ་ཡང་ལོང་མི་བཏུབ་དོ་ཡོདཔ་མས། ཚར་ཅིག་ལུ་
ཨའི་གིས་ཁོ་ལྷོང་བཞག་འབད་མོ་རང་ནོར་བཏང་པ་ཡར་སོ་ནུག། ཨ་ཙི་ཅིག་
ལས་ཨའི་དེ་ལོག་འོང་སྟེ་ལྟཝ་ད་རྩ་གས་དེ་མ་ལོང་པར་ལོག་ཉལ་ད་ནུག་ཟེར་
ཨིན་པས། ད་རུང་ཨའི་གིས་ཚོགས་བརྡ་བཏང་འབད་མོ་རང་བྱ་ཕག་སེམས་
ཅན་ཚུ་ལུ་ལྟོ་བྱིན། ནོར་ཨོམ་བཞོ་འབད་ཁྱིམ་ནང་འོངམ་ད་ད་རུང་མ་ལོང་པར་
ཉལ་ཏེ་རང་སྡོད་ནུག་ཟེར་ཨིན་མས། དེ་ལས་ཨའི་དེ་རྩིགཔ་ཟ་སྟེ་ཚོགས་བརྡ་

བཏང་། ཁྱོད་འདེ་མའི་ཨ་ལུ་ཅིག་ག་འདེ་འབད་སྐྱེས་སྐྱེསཝ་ཨིན་ན་ང་ཟེར་
ཨའི་ཁ་སྡུག་ལང་སྡོདཔ་ད། རྩ་གས་དེ་བགྲོད་ཀྱིས་འབད་ལོང་སྟེ་བགོ་ལཱ་ཞལ་
ཞོལ་བཏང་སྟེ་ཐབ་རྩ་བར་སོང་སྟེ་མེ་བསྲོ་སྟེ་སྡོད་སྡོདཔ་ཨིན་མས། །
དེ་ལས་ཨའི་གིས་ད་རུང་ཡར་ལོང་སྟེ་ཁ་ལག་འཁྱུ་བཞེས་སྒོ་ཟ་
བར་མ་འོང་པར་མར་སོང་སྟེ་མེ་བསྲོ་སྡོདཔ་མས། ལྟོ་ཟ་བར་མི་འོང་ག་ཟེར་
སླབ་རུང་ཕྱག་ཕྱིག་རང་འབད་མ་བཏུབ་པས། ཨའི་གིས་མཐའ་ཟད་ཟད་
པའི་ཨ་ལུ་ཁྱོད་ཟེར་སླབ་སྟེ་མོ་རང་ལྟོ་ཟ་ནུག།
ཨ་ཙི་ཅིག་ལས་རྩ་གས་ཀྱིས་སྐྱརཔ་ཟ་དོ་བཟུམ་འབད་ཧུད་ཧུད་
ཧུད་ཟེར་དབུགས་རིངམ་འབད་ལེན་ལེནམ་མས། རྩ་གས་དེ་ད་རིས་ག་
ཅི་འབདཝ་ཨིན་ན་མནོཝ་མ་གཏོགས་གན་ཡང་མ་སླབ་པས། ད་རུང་ཨ་ཙི་ཅིག་
ལས་དེ་སྦེ་ལོག་ཅིང་རང་འབདཝ་ད། ཨའི་གིས་རྩ་གས་དེ་ལྟོ་ཟ་བར་ཤོག་
ས་ག་ཅི་འབདཝ་སྨོ ཟེར་དྲིསཝ་ད་རྩ་གིས་ཀྱིས་བུམ་ཐང་པའི་ཁ་ནང་
འབད་ཁེངས་འདུན་མང་གི་སྟོང་འཁྲུན་མ་ཡང་ཡིད་ན་རཱད་ཏ་ཟེར་སླབ་
ནུག། དེའི་དོན་དག་འདི་ཁེངས་འདུན་མང་གི་སྟོང་སྒྱུརཔ་དེ་དཔྱད་རེས་བཏངམ་
མས་ཟེར་ཨིན་མས། འདི་ནི་དགུན་སྟང་སི་སྦྱིས་གདུང་གི་ནོར་མཐའ་ལུ་
བཙུགསཔ་ད་ཁེངས་འདུན་མ་ཕར་ཚུར་རྩ་གས་དེ་ནོར་འཚོལ་ཏེ་སྡོདཔ་ད་

རི་ཁར་ཚལ་མ་ནང་སྟོང་སྐྱརཔ་ཚུ་འཐུ་ཡི་རང་ཟ་སྟེ་སྡོད་པའི་བག་ཆགས་ལོག་
སེམས་ལུ་དྲན་ཏེ་ཁ་ལུ་ཁ་ཆུ་སྐྱེས་སྐྱེསཝ་ཨིན་མས།། །།
རྩ་གས་ཀྱི་གཞས། །
༈ ཧེ་མ་ཀུར་སྟོད་ལུ་རྩ་གས་ཅིག་ཡོདཔ་ཨིན་མས། ཁོ་དྲོ་པ་ལོང་སྟེ་
ཨའི་གི་ཆ་རོགས་འབད་དེ་གཡོག་ལཱ་ཚུ་འབད་སྡོད་པའི་བར་ན་རང་བཞེས་སྒོ་
ཟ་རན་ཆི་ནུག། དེ་ལས་ཁོ་ཆབ་གསང་མ་སོང་པར་ཕྲང་ཕྲང་བཞེས་སྒོ་ཟ་བར་
ཡར་སོ་ནུག། ལྟོ་འབྲེལ་ཚརཝ་ཅིག་དེ་འཕྲོས་ལས་ལོང་སྟེ་ཁྱིམ་གྱི་རྒྱབ་ཁར་
སྤང་ནང་སོང་སྟེ་ཨ་བ་བཏང་སྡོད་སྡོད་པའི་བར་ན་ཁོ་གི་རྟིང་བདའ་སྟེ་ཨའི་
ཡང་འོང་ནུག། དེ་ལས་ཁོ་ཨ་བ་སྐེདཔ་བཅད་བཞག་གེ་ཟེར་བ་ཧེ་མ་ལས་
རང་ཆབ་གསང་གང་བའི་ཤུགས་ཀྱིས་སྐེདཔ་བཅད་མ་ཚུགས། དེ་མན་ཟེར་བ་
ཨའི་གི་གདོང་ལྟ་སྟེ་ངོ་ཚ་འདྲེགས་མ་ཚུགས་པར་གན་ཡང་འབད་མ་ཤེས་
པར་མིག་ཏོ་ཐམ་རང་བཙུམས་ཏེ་སྡོད་ད་ནུག།
ཨ་ཙི་ཅིག་ལས་ཨ་བ་བཏང་ཚར་ངལ་རངས་ཏེ་མིག་ཏོག་རྒྱང་
ལྟཝ་ད་ཨའི་ག་ཏེ་ཡང་མེད་པར་ཡར་སོ་ནུག་ཟེར་ཨིན་མས། དེ་ལས་ཁོ་ཡང་
འདེ་རང་ཨིན་མནོ་སྟེ་ཆབ་གསང་མཇུག་བསྡུ་སྟེ་ལོག་ཁྱིམ་ནང་སོང་འབད་

ནག་ལོག་ལོ་འབད་ནོར་བདའ་སྟེ་རི་ཁར་ཡར་སོ་ནུག།
དེ་ལས་དེ་ཚེ་རི་ཁར་ནོར་རྫི་ཚུ་བཤད་ཐོ་བཏང་སྟེ་སྡོདཔ་ད་རྩ་གས་དེ་
གིས་ང་ད་རིས་བ་ངོ་ཚཝ་ཅིག་དང་ནང་དོགཔ་ཅིག་ནམ་ཡང་མ་འོང་ཟེར་སླབ་
ནུག། ཆ་རོགས་ཚུ་གིས་ག་ཅི་འབད་ད་ཡི་གོ ཟེར་དྲིསཝ་ད་ཁོ་གིས་
ད་སག་དྲོ་པ་ང་སྤང་ནང་ཨ་བ་བཏང་སྟེ་སྡོདཔ་ད་ངེ་ཨའི་ཐོན་འོང་ཡི་ང་གིས་
འདི་འཕྲོས་ལས་མིག་ཏོ་བཙུམས་འབད་སྡོདཔ་ད་ངེ་ཨའི་གིས་ང་མ་མཐོང་ཟེར་
སླབ་སྟེ་གེ་ར་མིག་ཏོག་ནང་ལས་ཆུ་ཐོན་འཐོན་རང་བགའ་ནུག་གོ། །
ཕགཔ་དང་རོ་ཁྱི། །
༈ དང་ཕུ་ལྡིང་ཕུ་མི་གཅིག་གིས་ཕགཔ་གཅིག་དང་ར་ཁྱི་གཅིག་གསོ་
སྟེ་བཞག་བཞགཔ་ཨིན་མས། སེམས་ཅན་དེ་གཉིས་ཡང་ག་ཅི་འདེ་ཅིག་
འཆམ་ཏོག་ཏོ་འབད་ཉིན་ནུམ་མེད་པར་ཅིག་ཁར་འགྲོགས་ཏེ་ཞག་ཡང་མཉམ་
ཅིག་ཉལ། སྡོད་ས་ཡང་ཨོག་ཁང་ནང་ཅིག་ཁར་སྡོད་དོ་ཡོདཔ་མས།
ཉིམ་ཅིག་ཁོང་གི་ཇོ་བདག་ཚུ་ཐོག་ཁ་འབྱེལཝ་མ་འདྲཝ་ཅིག་ན་འཐན་
རང་ལང་ལངམ་མས། དེ་བསྒང་ཨོག་ཁང་ནང་ཁོང་གཉིས་སྐྱིད་ཏོང་ཏོ་རང་མ་
འོངམ་མས། དེ་ལས་ཕགཔ་དེས་ཐོག་ཁར་ཨེ་ཁུག་འཛེགས་མ་ཐ

༡༥
རོ་ཁྱི་ལུ་ཁྱོད་ཚར་ཅིག་ལྟ་སོང་ཟེར་བཏང་བཏངམ་མས། རོ་ཁྱི་དེ་ཡར་སོང་སྟེ་ཉན་
ཁུག་བཏབ་སྟེ་ལོག་འོངམ་ད་ཕགཔ་གིས་ཐོག་ཁར་ག་ཅི་རང་འབདཝ་སྨོ ཟེར་དྲིས་ནུག།
དེ་ལས་རོ་ཁྱི་གིས་ང་འདི་རུས་ཏོག་རེ་ཡང་རྨུ་དགོཔ་འབྱུང་ནི་ཨིན་མས།
ཁྱོད་རང་འབདན་མགྱོགས་པ་རང་མགུ་ཏོག་དཀྲུམ་ནིའི་བསྟུན་གྲོས་ལེ་ཤཱ་
འབད་དེ་ཟེར་སླབ་ནུག། དེ་ལས་ཁོང་ལྟོ་ཚང་གཉིས་རྐྱེན་འདི་ལས་བརྟེན་ཏེ་
འཁུ་འཁྲིག་སྦོམ་བྱུང་སྟེ་མཐའ་མཇུག་ལུ་རོ་ཁྱི་ཡང་ཕར་མ་སྡོད་པར་གཡུས་
གཞན་ཁར་སྤྱང་འཁྱམས་ཏེ་འགྱོ་དགོཔ་ཐལ་སོ་ནུག། །།
ཨང་རྒས་བྱུར་སར་སྐྱེལ་མི།
༈ ཧེ་མ་ཤར་གྱི་གྲལ་ལས་གཞི་ཡར་འགྱོ་མར་འགྱོ་རྐྱབ་མི་ཚུ་གནམ་
སོ་ཁ་དྲོད་ལང་ཞིནམ་ལས་མི་རྒན་རྒས་དང་ཨ་ལུ་ཆུང་ཀུ་ཚུ་བྱུར་སར་བསིལ་
དྲོད་ལྡན་སར་བསྐྱལ་བཞག་ཞིནམ་ལས་ཕོ་མོ་ལཱ་ལྕོགས་ཚུ་མཐའ་སར་སྡོད་དེ་
ལྕང་ལཱ་རྐྱབ་ཞིནམ་ལས་བྱུར་སར་ཐོན་པའི་ལུགས་སྲོལ་ཡོད་དོ་ཡོདཔ་མས། །
ཚར་ཅིག་ལུ་བཟའ་ཚང་གཅིག་ནང་ཨང་རྒས་ཅིག་ཡོད་དེ་ནང་གི་
ཨཔ་དེ་གིས་ཨང་རྒས་མཐའ་སར་ཚདཔ་ཚོ་བས་ནངས་པ་བྱུར་སར་སྐྱེལ་

༡༤
ད་སྨྲ་རེད་ཟེར་ཁོང་བུ་ཚུ་གཉིས་ལུ་སླབ་སླབ་མས། དེ་ལས་ཁོང་གཉིས་ཀྱིས་
ཡང་བཏུབ་ཟེར་ཁ་བཟེད་ནུག།
དེའི་ནངས་པ་དྲོ་པ་ལས་ཨང་རྒས་ལུ་བཞེས་སྒོ་བྱིན་ཁོང་ར་གཉིས་
ཡང་ཟ། རྟ་གུ་སྒབ་ཆས་སྒྲིག་འབད་རྒྱལ་སྒོ་ནང་ལས་རང་ཨང་རྒས་རྟ་གུ་
བཀལ་ཏེ་འོ་ལོ་རང་ཟེར་ཨང་རྒས་རྟ་ཁར་བཀལ་ཏེ་བྱུར་སར་ཡར་སོ་ནུག།
ཁོང་གཉིས་ཀྱིས་ལམ་དོག་དྲག་རེ་ཡོད་རུང་ནོར་བུ་འོ་ལོ་བགྲོད་ཀྱིས་འབད་
ཅིག་མར་འབབ་ནི་འདུག་གོ་ལགཔ་མནར་ཅིག་ཡར་འཛེག་ནི་འདུག་གོ་
ལགཔ་ན་འཐན་སར་བཀལ་ཅིག་ནོར་བུ་འོ་ལོ་ཟེར་སྐད་རྐྱབ་སྟེ་ཉིམ་ཧ་སུ་ཅིག་
འབད་བྱུར་སར་ཐོན་སོ་ནུག། །
བྱུར་སར་ལྷོད་དེ་སྒོ་ཁའི་སྤང་ནང་ཨང་རྒས་རྟ་ཁ་ལས་ཕབས་དགོ་
པས་མནོ་སྟེ་རྟ་ཁར་ལྟ་བའི་བསྒང་ལས་ཨང་རྒས་རྟ་ཁར་མིན་འདུག་ཟེར་
ཨིན་མས། དེ་ལས་བུ་ཚུ་དེ་གཉིས་ཨང་རྒས་ཁྱིམ་ནང་ལས་རྟ་གུ་བཀལ་ཏེ་
འོང་འོངམ་ཨིན་ག་ཏེ་ལུས་སོངམ་ཨིན་ན་ག་ཏེ་བུད་སོངམ་ཨིན་ན་མནོ་སྟེ་
སྐྱག་འཐབ་ལམ་བདའ་སྟེ་འཚོལ་ཡི་འཚོལ་ཡི་རང་ལོག་སྟེ་མི་ལོག་ཁར་ལྷོད་
ནུག། །
མི་ལོག་ཁར་རྒྱལ་སྒོ་སྒོ་ཕྱེ་སྟེ་ལྟཝ་ད་ཨང་རྒས་རྒྱལ་སྒོ་སྒོ་ཡི་རྩ་
བར་བུད་དེ་ཤི་སོ་ནུག་ཟེར་ཨིན་མས། དེ་ནི་ཨང་རྒས་རྟ་གུ་བཀལ་ཏེ་རྒྱལ་སྒོ་

སྒོ་ལས་ཐོན་པའི་སྐབས་ཨང་རྒས་མགུ་ཏོག་སྒོ་གུ་ཐོགས་ཏེ་ས་ཁར་བུད་
རུང་ཁོང་གཉིས་ཀྱིས་མ་ཤེས་པས། ལམ་བདའ་སྟེ་ཁོང་རང་གཉིས་རྟ་ལུ་འོ་ལོ་
ནོར་བུ་ཟེར་སྐད་རྐྱབ་སྟེ་འགྱོཝ་མ་གཏོགས་བྱུར་སར་མ་ལྷོད་ཚུན་ཚོད་རྟ་ཁར་
ཨང་རྒས་ཡོད་ག་མེད་ལྟ་ནིའི་མནོ་བསམ་རང་ཡིད་ལུ་མ་དྲན་པར་ཨང་རྒས་
མཇུག་བསྡུ་སྟེ་འཇིག་རྟེན་ཕ་རོལ་ལུ་བསྐྱལ་ད་ནུག། །
ཧད་ཕུག་པའི་སྒོགཔ། །
༈ ཧེ་མ་སྤ་རོ་ཧད་ཕུག་དགོན་པ་ལུ་ཨམ་གཅིག་དང་བུ་ཚུ་མདིའུ་གཅིག་
ཡོདཔ་ཨིན་མས། ཨམ་འདི་ལྡུམ་ར་ཚོད་གཞི་གི་ལཱ་ན་འཐན་འབད་མི་གཅིག་ཨིན་
དོ་ཡོདཔ་མས། གནམ་བྱཱར་ལྡུམ་ར་ནང་སྒོགཔ་ལེ་ཤཱ་དྲེད་ཞིནམ་ལས་དེ་གི་
ནངས་པ་དྲོམ་འཛར་བྱིན་འབད་བུ་ཚུ་དེ་གཡུས་བཤལ་ཏེ་སྒོགཔ་བཙོང་པ་བཏང་ད་
ནུག། །
བུ་ཚུ་དེ་གིས་འོ་ཨའི་ཟེར་སླབ་སྟེ་སྒྲོག་པའི་ཙེའུ་འབག་འབད་
སྒོགཔ་བཙོང་པར་ཡར་སོ་ནུག། ཁོ་ཁྱིམ་ནང་ལས་སོང་སྟེ་ཉིན་དགུང་དཔག་མ་
ལངམ་ཅིག་ཁར་ཁོ་རའི་གཡུས་ཀྱི་གདོང་གཏད་ལྷོད་དེ་ཨའི་སྨོ་ཕར་ཁི་
ལོགས་ཀྱི་གཡུས་དེ་ངེ་གི་གཡུས་ཨིན། ངེ་ཨའི་ག་ཅི་འབད་དོ་ག་མནོ་སྟེ་མནོ་

བསམ་བཏང་འབད་གཡུས་ཁ་ཐུག་གདོང་བསྟན་ཏེ་ཏོང་མ་རྐྱབ་སྡོད་སྡོདཔ་ཨིན་
མས།
དེ་ལས་ངལ་རངསམ་དང་རྒྱབ་བསྟན་སར་མ་འགྱོ་བར་གདོང་བསྟན་
སར་ལྟ་སྟེ་ཡར་སོ་ནུག། ཁོ་ཕྱི་རུ་ཉིནམ་འཛུལ་ཁམས་ཅིག་ཁར་གཡུས་གཅིག་
གི་མཇུག་ལས་འཛེགས་ཏེ་ཡར་གཡུས་ཁར་ལྷོདཔ་ད་ཁོ་རའི་ཁྱིམ་བཟུམ་ཅིག་
ཡང་མཐོང་ནུག། ཁོ་གི་སེམས་ལུ་དབའི་སྨྱོ་ངེ་ཁྱིམ་མ་འདྲ་འདྲཝ་ཅིག་ཡང་
འདུག། ཁྱིམ་འདི་རྐྱབ་མི་བཟོ་བོ་དེ་ང་བཅས་ཕར་ལས་འོང་ནི་ཨིན་མས་ཟེར་
མནོ་ནུག།
ཁོ་གིས་ཕྱི་ཁ་ལས་སྐད་རྐྱབ་སྟེ་དབའི་ཨ་མ་སྒྲོགཔ་མི་ཉོ་ག ཟེར་
སླབ་ད་སྒོ་འགྲིགས་ནང་ལས་ཨོཾ་སྲུ་གཅིག་གིས་ལྟ་ནུག། དེ་ལས་ཁོ་གི་མནོ་
བསམ་ལུ་དབའི་ངེ་ཨའི་བཟུམ་ཅིག་ཨིན་མས་ཟེར་མནོ་ནུག། ཁོ་གིས་ཨ་
མ་སྒྲོགཔ་མི་ཉོ་ག ཟེར་སླབ་ད་ཁོ་རའི་ཨའི་དབུགས་བགམ་སྟེ་གོ་མ་
ཆོད་པའི་ཨ་ལུ་ཁྱོད་མནོ་སྟེ། སྤ་རོ་པའི་ལུགས་སྲོལ་འབད་ཁྱོད་ཁ་སྒོ་ཐལ་
བཏབ་ཟེར་ལག་གཡས་པ་གིས་གཡང་སྤུབས་བྱིནམ་ད་བུ་ཚུ་དེ་ཧ་མ་གོ་བར་
ཨ་མ་སྒྲོགཔ་ཆབ་ལྔ་དགོ་ནི་ཟེར་གཡའ <ཟེར་དྲིས་ནུག། ཨའི་གིས་ལན་
ཡང་སླབ་མ་བཏུབ་པར་ལོག་ཁྱིམ་ནང་འཛུལ་སོ་ནུག་གོ། །

དོམ་མའི་ལགཔ།
༈ ཧེ་མ་ཨ་ཐང་ལོམ་འཚོ་མཁར་ལུ་ཨཔ་ཅིག་ཡོདཔ་ཨིན་མས། ཁོ་
ཉིམ་གཅིག་ཤིང་འཐུ་བར་སོང་སོངམ་མས། ཁོ་ཤིང་སྐམ་ག་ཏེ་ཡོད་ག་ལྟ་ཡི་
ལྟ་ཡི་རང་འགྱོ་སྟེ་ཡུདཔ་ཅིག་ལས་བཀྲ་ཤིས་དགའ་ཚལ་དང་མོ་རང་མཁར་
གྱི་བར་ནའི་ནགས་ཚལ་སྒྲོམ་འདི་ནང་འཐོན་སོ་ནུག། ཁོ་མིག་ཕར་ཚུར་འགྱིམ་ཡི་
འགྱིམ་ཡི་འགྱོཝ་ད་སི་སི་ཤིང་སྦོམ་ཅིག་གུ་ཙག་ཙིག་ཟེར་བའི་སྐད་ཅིག་གོ་སྟེ་
མིག་ཏོག་གནམ་ཁར་ལྟཝ་ད་དོམ་སྦོམ་ཅིག་ཤིང་གི་སྤྱི་ཏོག་གུ་ལས་སི་སི་དོག་
མ་ཟ་ཡི་ཟ་ཡི་རྩ་བར་འབབ་འོང་ས་མཐོང་ནུག། དེ་ལས་ད་འབདན་དོམ་འོང་དོ་
སྨ་རེད་མནོ་སྟེ་འབྱོགཔ་དེ་དོམ་གྱིས་ཁོ་བདའ་སྟེ་འོང་ཞིནམ་ལས་ཁོ་གིས་རྒྱབ་
ཤིང་གུ་དཀྱི་ཆི་ནུག། དེ་ལས་དོམ་གྱིས་ཤིང་གི་ལོགས་གཅིག་ལས་ལགཔ་ཁོ་
འབད་སར་བཏང་སྟེ་ཁོ་བཟུང་པ་འོང་ནུག། །
དེ་ལས་ཁོ་གིས་དོམ་མའི་ལགཔ་ཕར་ལས་བཏངན་ཚུར་ཟུར་ལགཔ་
ཚུར་ལས་བཏངན་ཕར་ཟུར་འབད་སྡོད་པའི་བར་ན་ཡུདཔ་ཅིག་ལས་དོམ་
གྱིས་ཤིང་བར་ན་བཙུགས་ཏེ་ལགཔ་གཡས་གཡོན་གཉིས་ཆ་རང་ཁོ་འབད་ས་
བཏངམ་ད་ཁོ་གུ་རེག་སག་ས་རེག་སག་ས་འབད་ནུག། དེ་ལས་ཁོ་གན་
འབད་གུ་འབད་མ་ཤེས་པར་ནང་དོག་པའི་ཤུགས་ཀྱིས་དོམ་མའི་ལགཔ་གཉིས་ཆ་

དེ་ལས་ཁོ་གིས་སི་སི་ཤིང་བར་ན་བཙུགས་ཏེ་ཤུགས་འབད་དོམ་མའི་
ལགཔ་གཉིས་ཤིང་གུ་ག་འདེ་ཚུགས་ཚུགས་དབུར་ནུག། ཡུདཔ་ཅིག་ལས་ལག་
པའི་སྤུ་བྱིད་དེ་ལགཔ་ལས་ཁྲག་ཐོན་ཡི་ཟེར་ཨིན་མས། ཨིན་རུང་ཁོ་རང་འུ་མ་
སྡུག་ཚུན་ཚོད་རང་རྩ་འགེངས་ཏེ་ཤིང་གུ་དབུར་ཞིནམ་ལས་ཁོ་རང་འུ་སྡུག་པ་
ད་དོམ་མའི་ལགཔ་རང་བཞིན་གྱིས་རང་ཤོར་སོ་ནུག།
ཁོ་གི་ལག་པ་ལས་དོམ་མའི་ལགཔ་ཤོརཝ་ཅིག་དོམ་དེ་འབྱོག་
ཡར་སོ་ནུག། ཁོ་གིས་ལོག་ཏེ་མི་འོང་ག་མནོ་སྟེ་ལྟ་སྟེ་རང་སྡོདཔ་ད་དོམ་དེ་
ཨ་ཙི་ཐག་རིང་སར་སོང་ཞིནམ་ལས་ལོག་ལྟ་ལྟཝ་མས། ད་རུང་ཁོ་གིས་ཧེ་
མ་ལགཔ་ཤིང་ཁར་དབུར་དོ་བཟུམ་འབད་ལག་པའི་ཕྱག་རྒྱ་བཏོནམ་ད་དོམ་དེ་
འདྲོགས་པའི་ཤུགས་ཀྱིས་ཁ་མེད་མིག་མེད་རྒྱུགས་ཡར་སོ་ཡི་ཟེར་ཨིན་མས།།
བསོད་ནམས་ཐང་གི་ཏོག་ཙོ། །
༣ ཧེ་མ་སྤ་རོབ་གཉིས་ཚོང་རྐྱབ་པར་འགྱོཝ་ད་ཐིམ་ཕུག་བརྒྱུད་དེ་
དབང་འདུས་ཕོ་བྲང་འཐོན་ཏེ་ཀྲོང་གསར་འགྱོ་ནི་འབད་ཤར་བསོད་ནམས་ཐང་གི་
སྤང་ནང་ལྷོདཔ་ད་ཏོག་ཙེ་གཅིག་གཞུང་ལམ་སོ་ཁར་འགྱེལ་སྡོདཔ་མཐོང་ནུག།

དེ་ལས་ཆ་རོགས་གཅིག་གིས་ཏོག་ཙེ་གཅིག་ཡང་ནཱ་ལུ་བཀོག་བཞག་ནུག།
ཤར་གྱི་མི་ཚུ་མད་མིན་འདུག་ཟེར་སླབ་ཞིནམ་ལས་རྐངམ་གཡས་པ་གིས་ཏོག་
ཙེའི་ཁ་ས་ཁར་དབྱེབ་ད་གཡུ་པ་ཡར་ལོངམ་ཅིག་ཁོ་རའི་ངར་ཏོག་གུ་ཤུགས་
འབད་ཕོགས་ནུག། དེ་ལས་གཡུ་པ་ངར་ཏོག་གུ་ཕོགས་པའི་ན་ཟུག་གིས་ཏོག་ཙེ་
དེ་ལུ་ཙིགཔ་ཟ་སྟེ་ལོག་སྟེ་ཡང་མ་ལྟ་བར་བཀོག་བཞག་ཡར་སོ་ནུག།
དེ་ལས་ཁོང་གཉིས་ཚོང་ལས་ལོག་སྟེ་ད་རུང་ཤར་བསོད་ནམས་ཐང་གི་
སྤང་ནང་ལྷོདཔ་ད་ཏོག་ཙེ་དེ་གནམ་བྱུ་ཆར་པ་གིས་བརྡུངས་ཏེ་བཙའ་ཆགས་ཏེ་
དམར་མདངས་ད་འབད་ཡོདཔ་མས། ཆ་རོགས་དེ་གིས་ཏོག་ཙེའི་གདོང་ཡང་
དམར་མདངས་ད་འབད་ད་རུང་ནཱ་རང་འདུག། ཁྱོད་ཀྱི་རྒྱུས་དེ་ཡང་ཧང་དག་
རང་ནཱ་ཡོད་ཟེར་སླབ་སྟེ་ཏོག་ཙེ་ཡོད་ས་ལས་མ་སོང་པར་ལམ་ལྟག་ལས་
བསྐོར་ཏེ་མིག་ལོག་ཐེངས་མ་གཅིག་ལྟ་འབད་ཡར་སོ་ནུག། །
སྤ་རོ་པའི་གཞས།
༈ ཚར་ཅིག་ལུ་སྤ་རོབ་གཉིས་དཔལ་ལི་ཕར་བཅད་ཚོང་ལུ་སོང་སྟེ་
ཁེངས་ལུང་པར་འགྱོ་ནི་འབད་གཞལ་སྒང་རྫོང་གི་གདོང་གཏད་སྤང་ཐང་ཟུར་
ལུ་ལྷོདཔ་ད་གཞལ་སྒང་རྫོང་མཇལ་ནུག། 

གཞལ་སྒང་རྫོང་ཟེར་མི་འདི་ཐག་རིང་པའི་ལོ་རྒྱུས་རང་ཨིན་མས། ད་སྒོ་
ལོགས་ཁར་འཐོན་འོང་ནུག། ངལ་འཚོ་སྟེ་རྡོས་སྐོར་གངམ་དོམ་ཅིག་འཐུ་ཆེ་གེ་
མན་ནམ་ཟེར་སླབ་ད་ཆ་རོགས་དེ་གིས་ཡང་བཏུབ་ཟེར་ཉིནམ་ཕྱེད་ལས་རྡོས་
སྐོར་རྐྱབ་སྟེ་སྡོད་སྡོདཔ་ཨིན་མས། །
ཕྱི་རུ་ཉིནམ་རྒས་རནམ་ད་ཕར་ལས་སོང་སྟེ་རིབོ་ཏ་ལའི་གྱེན་བབས་ཏེ་
རོང་ཆུ་ཐ་མར་ལྷོདཔ་ཅིག་གནམ་བསྲོ་ད་ནུག། དེ་ལས་ཁོང་གཉིས་དེ་ཚེ་ནུམ་
ཅིག་བསིལ་ཧུག་ཧུ་འབད་རོང་ཆུ་ཐ་མར་ལུས་སོ་ནུག། །
ལམ་ཅང་སྟེགས། །
༈ ཚར་ཅིག་ལུ་སྤ་རོབ་གཉིས་ཝང་ལུང་མར་ཚོང་ལུ་འོང་སྟེ་ཕྱི་རུ་ཞག་
ཚལ་ལི་མར་ཕོད་ལུས་སོ་ནུག། ད་ང་བཅས་གཉིས་གནསཔ་ཅིག་བརྙའ་གེ་ཟེར་
བསྟུན་གྲོས་རྐྱབ་སྟེ་ཁྱིམ་ཡོད་མེད་ཕར་ཚུར་ལྟཝ་ད་ཅན་དན་ཤིང་གུ་བྱུ་གི་སུག་
མོ་བཀལ་ཏེ་ཨེ་ཁུག་དཔག་བཞག་བཞགཔ་མཐོང་ནུག། དེ་ལས་ཁོང་གཉིས་
ཕར་ལུ་གནསཔ་བརྙའ་བར་འགྱོ་གེ་ཟེར་གཉིས་ཆ་རང་ཨེ་ཁུག་དེ་ལས་ཡར་
འཛེགས་འཛེགསཔ་ཨིན་མས། །
ཡར་རང་ལྷོདཔ་ད་སྡོད་ས་མེད་ཞིནམ་ལས་ཧེ་མ་འཛེགས་མི་དེ་གིས་ནཱ་

ལུ་སྡོད་ས་མིན་འདུག། ཅན་དན་ཤིང་གུ་ཨིན་མས་ཟེར་སླབ་ད་རྟིང་ཤུལ་
འཛེགས་མི་དེ་གིས་ལེགས་ཤོམ་འབད་མ་གོ་བར་ཡར་ཅང་སྟེགས་ཨིན་མས་
ཟེར་གོ་ནུག། དེ་ལས་རྟིང་ཤུལ་འཛེགས་མི་དེ་གིས་ཅང་སྟེགས་འབདན་རྡོགཔ་
གྲིལ་བཏང་ད་ཟེར་སླབ་ད་ཧེ་མ་འཛེགས་མི་དེ་གིས་རྡོག་ཐུག་ཐེངས་མ་ཅིག་
རྐྱབ་ཅིག་རྟིང་ཤུལ་འཛེགས་མི་དེ་གུ་ཐོགས་ཏེ་གཉིས་ཆ་རང་ཨེ་ཁུག་དང་སྦྲགས་
ཏེ་ཅན་དན་ཤིང་གི་རྩ་བར་བུད་སོ་ནུག།
ཀྱི་སྤ་རོ་པའི་ཁ་ནང་ཅང་སྟེགས་ཟེར་མི་འདི་རྫོང་ཁ་ནང་ཅན་སྟེགས་
ཡང་ན་ཅོག་ཙེ་ཟེར་སླབ་ཨིན། ཤུལ་ལས་འཛེགས་མི་དེའི་སེམས་ཁ་ལུ་ཅན་
སྟེགས་ཨིན་པ་ཅིན་སྒོ་དོག་པས་བཀོག་བཏང་ད་ཟེར་སླབ་ད་ཧེ་མ་འཛེགས་
མི་འདི་གིས་ཆེན་སྟེགས་བཀོག་བའི་ཟེར་རྡོག་ཐུག་རྟིང་མའི་མགུ་ཏོག་གུ་རྐྱབ་
སྟེ་གཉིས་ཆ་རང་ས་ཁར་བུད་དེ་དུས་ཤི་རང་བཏང་ནུག་གོ། །
ལགསོལ་ཇ་མགྱོནམ།
༈ ཚར་ཅིག་ལུ་བཀྲ་ཤིས་སྒང་ཆ་འོག་ལས་ཨུ་རྫ་རོང་དང་རྐང་ལུང་གི་མི་
རྒས་ཤོས་དག་པ་ཅིག་ཟླཝ་བཅུ་གཅིག་པའི་ནང་བཀྲ་ཤིས་སྒང་ཚེས་བཅུ་
མཇལ་བར་སོང་སོངམ་ཨིན་མས། དེ་ཡི་སྐབས་དྲགོས་བཀྲ་ཤིས་སྒང་པ་གིས་

རྒེད་འོག་སོ་སོའི་མི་ཚུ་ཕྱག་དབང་བཙུགས་གསོལ་ཇ་མགྱོནམ་དང་གསོལ་འཛར་
མགྱོནམ་འབད་བཙུགས་སྐུ་མདུན་བཞག་སྟེ་གཡུས་ཁའི་ལོ་རྒྱུས་རེ་དྲི་སྨད་མཛད་
གནང་དོ་ཡོདཔ་མས། ཉིམ་ཅིག་ཨུ་རྫ་རོང་དང་རྐང་ལུང་གི་སྐོར་རྒྱབ་ཐོགས་ཏེ་
འཆང་སྒརཔ་ཚུ་གིས་ཧེ་མ་ལས་རང་ཀྲིག་ཀྲི་འབད་ད་རིས་ཁྱོད་ཚུ་ཀྱི་སྐོར་རྒྱབ་
ཨིན་ཟེར་བརྡའ་ལན་སྐྱེལ་ནུག། 
དེ་ལས་ཁོང་རང་ནང་དོག་རྫོང་ཁ་སླབ་ཤེས་མི་དང་རྫོང་ནང་གི་སྒྲིག་
ལམ་རྣམ་གཞག་ཤེས་མི་ཚུ་གིས་མ་ཤེས་མི་ཚུ་ལུ་ལྷབ་སྦྱང་བྱིན་འབད་སྡོདཔ་ད་
མགྱོནམ་འབོ་པར་འོང་སྟེ་རྒས་ཤོས་རྒྱུས་ཡོད་མི་དེ་ཧེ་མ་འབད་དེའི་རྟིང་ལས་
གཞན་ཚུ་གྱལ་སྒྲིགས་ཏེ་ཕྱག་དབང་ཡར་སོ་ནུག། དེའི་སྐབས་རྒས་ཤོས་དེ་
གིས་ཆ་རོགས་ཚུ་ལུ་ལྟ་སྟེ་རང་རང་སོ་སོ་གིས་ལེགས་ཤོམ་འབད་ལྷབ་
སྦྱང་བྱིན་དོ་བཟུམ་འབད་ཤེས་པ་ཅིན་ལེགས་ཤོམ་ཨིན་མས། དེ་མིན་པ་ཅིན་
ང་ལུ་ལྟ་སྟེ་ང་གིས་འབད་མི་དེ་རང་འབད་སྨ་རེད་ཟེར་སླབ་ནུག།
འཆང་སྒརཔ་གིས་དཔོན་ལུ་དགོངས་སྐོར་ཞུ་སྟེ་ཕྱག་དབང་བཙུགས་
ཞིནམ་ལས་ཕྱག་དབང་བཅར་དེ་ལས་རྩ་བ་སྡོད་ཟེར་གསུངས་ཞིནམ་ལས་
གསོལ་ཇ་འབག་ཤོག་ཟེར་བཀའ་གནང་ནུག། གསོལ་ཇ་བཞེས་ཏེ་ཕྱེད་ཁར་ལྷོདཔ་
ད་ཇ་བཟེད་བའི་ཟེར་རྒས་ཤོས་གྱལ་མགུ་སྡོད་མི་དེ་གི་ལག་པ་ལས་ཕོརཔ་
ཤོར་ཏེ་ཕོརཔ་འཐུ་བར་འགྱོཝ་ད་ཁོང་གཞན་གྱི་སེམས་ཁ་ལུ་ཕོརཔ་བཀོག་

སྟེ་ལོག་འཐུ་དགོཔ་འདྲ་བས་མནོ་སྟེ་རིམ་པ་བཞིན་དུ་གེ་ར་གིས་ཕོརཔ་ཏོག་
ཏོག་ཟེར་ཨེན་ཏ་གུ་བཀོག་སྟེ་ལོག་འཐུ་ནུག། གསོལ་ཇ་གྲོལ་ཞིནམ་ལས་
གཟིམ་ཅུང་སྒོ་ཁར་ལྷོདཔ་ད་ཁྱོད་ཆ་ཁྱབ་ག་ཅི་འབད་ཕོརཔ་བཀོགཝ་སྨོ 
ཟེར་དྲིསཝ་ད་སྒྲིག་ལམ་མ་ཤེས་པ་ཅིན་ཁྱོད་ག་འབད་དོ་བཟུམ་སྦེ་འབད་ཟེར་
སླབ་ལས་ཁྱོད་ལུ་ལྟ་སྟེ་ཕོརཔ་བཀོག་བཀོགཝ་ཨིན་ཟེར་སླབ་སླབ་མས།
དེ་ལས་གཟིམ་ཅུང་སྒོ་ཁ་ལས་རྡོ་འཆལ་ནང་འགྱོ་ནི་འབདཝ་དང་ག་
འདེ་འབད་རུང་ཨེ་ཁུག་གུ་ལས་མར་བབས་མ་ཤེས་པར་སྡོད་པའི་བར་ན་
བྱི་ལི་ཅིག་འོང་སྟེ་མགུ་མར་བསྟན་སྟེ་བབས་ཡར་སོ་ནུག། དེ་ལས་ཁོང་ཚུ་ཡང་
ད་འབདན་ཨེ་ཁུག་བབས་ཤེས་ཅི་ཟེར་མགུ་མར་བསྟན་ཏེ་ཨེ་ཁུག་བབས་ད་
ཁོང་ཆ་ཁྱབ་གེ་ར་ཨེ་ཁུག་རྩ་བར་བུད་དེ་ཚེས་བཅུའི་ལྟདམོ་ལྟ་མི་ཚུ་གི་གདོང་
ཁར་ལ་ལུ་ཅིག་ལགཔ་བརྡུངས་ལ་ལུ་རྐངམ་བརྡུངས་ལ་ལུ་ཅིག་གཟུགས་
བརྡུངས་འབད་རོགས་ཀྱི་གདོང་ཁར་བློ་བཙོངས་ནུག་གོ། །
བཙོད་དོས།
༈ ཚར་གཅིག་ལུ་ཨུ་རྫ་རོང་པ་གཅིག་ལུ་གཞུང་གི་དོས་སྐྱེལ་ནིའི་དོས་
སྐོར་ཕོགས་ནུག། ཁོ་རྫོང་ཁ་རྩ་ལས་རང་མ་ཤེསཔ་ལས་གཡུས་ཁའི་རྒཔ་དང་

སྤྱི་དཔོན་གྱིས་བཙོད་དོས་དེ་བཀྲ་ཤིས་སྒང་རྫོང་ནང་དྲགོས་གཉེར་ཆེན་ལུ་ཕུལ་
བར་སོང་། དྲགོས་ཀྱིས་ག་ཅི་ཨིནམ་ཟེར་གསུངས་པ་ཅིན་ཨུ་རྫ་རོང་དང་རྐང་
ལུང་གི་ཁྲལ་བཙོད་དོས་ཨིན་ཟེར་ཞུ་ཅིག་ཟེར་བཀོད་རྒྱ་ལེགས་ཤོམ་བྱིན་ཏེ་
བཙོད་དོས་སྐྱེལ་བར་བཏང་ད་ནུག། ཁོ་ཡང་རྫོང་ཁ་མ་ཤེས་ཞིནམ་ལས་བཅོད་
དོས་ཟེར་མི་འདི་བརྗེད་འོང་མནོ་སྟེ་སེམས་ཁར་ཚ་གྱང་ཕོགས་ཁ་དལ་
ཁོམ་མེད་པར་བཙོད་དོས་བཙོད་དོས་ཟེར་མི་དེ་བློ་ལས་སྐྱོར་ཏེ་སོང་ནུག།
ཨུ་རྫ་རོང་རྐང་ལུང་ལས་སོང་སྟེ་བཀྲ་ཤིས་སྒང་རོང་ཐུང་ལུ་ལྷོདཔ་ད་
སི་སི་ཤིང་གི་ཤོམ་འདབ་འོག་ལུ་ནོར་གྱི་ཨ་བ་ཡོདཔ་མ་ཤེས་པར་སི་སི་ཤོམ་
འདབ་གུ་རྐངམ་བཀལཝ་ད་འགྱེལ་བཏགས་རྐྱབ་ཅིག་སྒང་རྐྱལ་འགྱེལ་སོ་
ནུག། དེ་བསྒང་བཙོད་དོས་དང་སྦྲགས་ཏེ་ཤུགས་འབད་འགྱེལ་ནི་འདི་གིས་
ཁོ་ཡང་ཚར་ཅིག་ས་ཨིན་ན་གནམ་ཨིན་ན་མ་ཤེསཔ་བཟོ་ད་ནུག།
དྲནམ་འོང་ཞིནམ་ལས་རྩ་འགེངས་ཏེ་ཡར་ལོང་བཙོད་དོས་འབག་སྟེ་
མར་འདེ་ཅིག་ཁར་ལྷོད་ཞིནམ་ལས་རྡོ་ཕུག་གཅིག་གུ་ངལ་འཚོ་སྟེ་བང་ཐག་
རངས་ཏེ་མནོ་བསམ་བཏངམ་ད་བཙོད་དོས་ཟེར་མི་མིང་དེ་བརྗེད་སོ་ནུག་ཟེར་
ཨིན་མས། དེ་ལས་དོསཔ་དེ་སྐྱག་སྡུག་འཐབ་སྟེ་ད་བཀྲ་ཤིས་སྒང་གཉེར་ཆེན་
ལུ་དོས་དེ་ཕུལཝ་ད་ག་ཅིའི་དོས་ཟེར་ཞུ་ནི་ཨིན་ན་མནོ་སྟེ་མིག་ཏོག་གནམ་
ཁར་ལྟཝ་ད་ཟླཝ་མཐོང་མཐོངམ་མས། དེ་ལས་ཁོ་གིས་དོས་དེའི་མིང་ཟླཝ་

དོས་ཨིན་མས་ཟེར་ཟླཝ་དོས་ཟེར་མི་དེ་སྐྱོར་སྐྱོར་ས་རང་བཀྲ་ཤིས་སྒང་རྫོང་ནང་
ལྷོད་ནུགརྫོང་ནང་ལྷོད་ཞིནམ་ལས་ཟླཝ་དོས་དེ་ཆུ་འཁོར་གཟར་ཁར་ངལ་འཚོ་གུ་
བཀལ་བཞག་འབད་ཁོ་རང་རྫོང་ནང་དྲགོས་གཉེར་ཆེན་ལུ་དགོངས་སྐོར་ཞུ་བར་
འགྱོཝ་ད་དྲགོས་གཉེར་ཆེན་རྡོ་འཆལ་ནང་ཕྱི་རུའི་ཚོགས་དྲངས་ཏེ་བཞུགས་
ཡོདཔ་ཨིན་མས། ཁོ་གིས་ཨུ་རྫ་རོང་དང་རྐང་ལུང་གི་ཟླཝ་དོས་འབག་འོང་ཡི་
ལགས་ཟེར་ཞུཝ་ད་དེ་འཕྲོས་ལས་གཉེར་ཆེན་གྱིས་ཀྲིག་ཀྲི་ཨིན་མས། ཚ་
ངེར་བཏོན་འབག་ཤོག་ཟེར་གསུངས་ནུག། ཁོ་རྒྱུགས་སོང་སྟེ་ཟླཝ་དོས་འབག་འོང་
སྟེ་གཉེར་ཆེན་ལུ་ཕུལཝ་ད་གཟིགས་ཞིནམ་ལས་གཉེར་ཆེན་གྱིས་མི་
གནགཔ་བྱ་ཁུག་དེ་འདི་ཟླཝ་དོས་མན་པར་བཙོད་དོས་ཨིན་མས་ཟེར་གསུངམ་
ད་ཁོ་གིས་ཡང་འོ་འདི་ཨིན་ལགས། ང་གིས་མིང་བརྗེད་སོ་ནུག་ཟེར་ཞུ་ནུག།
གཉེར་ཆེན་གྱི་ཐུགས་ལུ་བདར་བའི་དོས་ཨིན་པ་ཅིན་དམང་ཚོགས་
བཞེས་ས་ལུ་བཞེས་བདར་དྲང་ནི་འབད་ཨིན་མས།། །།
འཕྱགམ་དང་འཆམ།
ཚར་ཅིག་ལུ་དྲགོས་བཀྲ་ཤིས་སྒང་པ་གིས་ཁོ་རའི་བྱ་རོགས་གསརཔ་ལྟོ་

གཟན་བཏང་མི་དེ་གསུང་ཏེ་འཕྱགམ་རྐྱབས་ཟེར་བཀའ་གནང་གནངམ་མས།
བྱ་རོགས་དེ་གིས་མི་ཤེས་ལགས་ཟེར་ཞུ་ནུག། ད་རུང་དྲགོས་ཀྱིས་འཕྱགམ་
རྐྱབ་ཟེར་གསུངས་ནུག། བྱ་རོགས་དེ་གིས་མ་དཔག་ལས་རང་མི་ཤེས་ཟེར་ཞུ་
ནུག། དྲགོས་དགོངས་ཁྲེལ་ཏེ་འཕྱགམ་རྐྱབ་ས་ག་ཅི་སླབ་སྨོ། ད་ལྟ་རང་
འཕྱད་འོང་སྨ་རེད་ཟེར་གསུངས་ནུག།
དེ་ལས་བྱ་རོགས་དེ་གིས་ལགས་སོ་ལགས། ཟེར་ཞུ་སྟེ་སྒོ་བར་ནང་
སོང་ཞིནམ་ལས་བཀབ་ནེ་ཕུད་བཞག། ལག་པ་གིས་རོལམ་བརྡུངས་ཁ་གིས་
གཅིག་གཉིས་ཟེར་འཆམ་གྱི་གྱངས་ཁ་སླབ་མགུ་སིག་རྐྱབ་རྐངམ་འཐུ་
འབད་འཆམ་རྐྱབ་སྟེ་གཟིམ་ཅུང་ནང་འཐོན་ནུག། དེ་ལས་དྲགོས་དེ་ངེ་བྱ་
རོགས་སྐྱོ་སྐྱོཝ་དེ་གིས་འདེ་ཅིག་ཡང་མི་ཤེས་པས་མནོ་སྟེ་ཐུགས་ཕམ་ཏེ་སྤྱན་
སྒོ་འགྲིགས་ནང་ལས་ཕྱི་ཁར་གཟིགས་ཏེ་བཞུགས་དགོཔ་ཐལ་སོ་ནུག། །
རྩི་རང་ཚོགས་སྐོར་ནང་གི་ལམ།
༈ ཚར་ཅིག་ལུ་ཤར་སྒང་སྟེང་དགོན་པའི་སྒོམ་ཆེན་དག་པ་ཅིག་རྩི་རང་ལུ་
ཁ་ཤ་དང་ཏམ་ཁུ་བཏོན་པར་འགྱོ་ནི་འབད་དེ་ནེ་པ་ལི་ཁ་ཤེས་མི་ཅིག་ལོ་ཙ་
བ་འབད་འཚོལ་འཚོལཝ་ཨིན་མས། ནེ་པ་ལི་ཁ་ཤེས་མི་དེ་ཨ་རྟག་ཁོང་གཞན་

དང་ཅིག་ཁར་ནེ་པ་ལི་ཁ་ཤེས་པའི་ཁུངས་བཟོ་སྟེ་སྡོདཔ་མ་ཚད་ཚོང་ལུ་འགྱོ་མི་
ཚུ་དང་འཆམ་ཏོག་ཏོ་ཡོདཔ་ཨིན་མས། ། ་།
ཁོང་ཚུ་རྩི་རང་འགྱོ་རནམ་དང་ཁོ་ཡང་ཚོང་དང་གནས་སྐོར་འགྲིགས་
འཇགས་འབད་འགྱོ་གེ་ཟེར་སླབ་ད་ཁོ་ཡང་བཏུབ་ཟེར་འགྱོ་ནི་གུ་ཐག་བཅད།
ཁོ་གི་ལྟོ་རྒྱགས་ཡར་མར་གཉིས་ཆ་རང་ཁོང་གིས་བྱིན་ནི་འབད་བཟོཝ་མ་ཚད་ཁོ་
གི་ཁུར་ཆ་ཡང་ཁོང་ཆ་རོགས་ཚུ་གིས་བགོ་བཤའ་རྐྱབ་སྟེ་འབག་ནི་འབད་བཟོ་སྟེ་
ཁོང་ཆ་ཁྱབ་རྩི་རང་ལས་ཚོང་བཏོན་པ་ཡར་སོ་ནུག། 
གཡུས་ཁ་ལས་ཐོན་པའི་ཚེ་ལས་རང་ཧེ་མ་བཟོ་མི་ཁ་ཚིག་དེ་དང་འཁྲིལ་
ཏེ་རང་འབད་ནུག། ཁོ་ཡང་ལྟོ་རྒྱགས་ཀྱི་ཚ་གྱང་ལང་མ་དགོ་པའི་གུ་ཁུར་ཆ་
ཡང་འབག་མ་དགོ་པར་དགའ་ཏོག་ཏོ་སྤྲོ་འཕར་འཕར་འབད་བཤད་ཐོ་
བཏང་ཡི་རང་རྩི་རང་ལུ་ལྷོད་ནུག། དེ་ལས་ཁོང་ཚུ་རྩི་རང་ཚོགས་སྐོར་ནང་འགྱོ་
ནི་འབདཝ་ད་ལམ་མ་ཤེས་པར་ཨ་རྩི་ལུས་སོ་ནུག། འདེ་ཅིག་གི་བར་ན་མི་
དག་པ་ཅིག་འོང་ས་མཐོང་སྟེ་ཆ་རོགས་ཚུ་གིས་ཁོ་ལུ་ལྟ་སྟེ་ད་འབདན་ཁྱོད་ཀྱི་
ནེ་པ་ལི་ཁ་དེ་རྐྱབ་དགོ་པས་ཁོང་ཚུ་ལུ་ཚོགས་སྐོར་ནང་འགྱོ་སའི་ལམ་ག་ཏེ་ལས་
སྨོ་ཟེར་དྲིས་ཤིག་ཟེར་སླབ་ད་ཁོ་གིས་འདི་འདི་ང་གིས་བྱམས་ཟེར་ཁ་
བཟེད་ཞིནམ་ལས་མི་ཚུ་སྦོ་ལོགས་ཁར་ལྷོདཔ་ད་དྲིས་དྲིས་ཟེར་སླབ་ད་ཁོ་
གིས་ཨེ་སཱ་ཐི་ཚོགས་སྐོར་ནང་འགྲོ་སའི་ལམ་ག་པ་སིང་གི་རེད་ཟེར་བོད་

སྐད་ཞུཝ་ཅིག་སླབ་ནུག། དེ་ལས་ཁོང་ཚུ་ཁོ་ལུ་ལྟ་སྟེ་དབུགས་བགམ།
རྒྱགས་སྐལ་དང་ཁུར་ཆ་འབག་བྱིན་མི་དེ་སྟོང་པ་ཨིན་མས་མནོ་སྟེ་བློ་ཕམ།
ཁོ་རང་ཡང་ལམ་ཅིག་ཡང་འདྲི་མ་ཤེས་པར་ངོ་ཚ་སྟེ་སྤྱིན་ཡེང་ཡེང་ཐལ་སོ་ནུག་
གོ། །
ད ཆེང་མའི་སྤྱིའུ་འདབ།
༈ ཧེ་མ་གདུང་བསམ་ཆེང་མོའི་གཡུས་ཁར་ཞིང་ནང་སྤྱིའུ་འདབ་
གནམ་མེད་ས་མེད་འཐོན་ཏེ་ལོ་ཐོག་གེ་ར་སྤྱིའུ་འདབ་ཀྱིས་ཟ་ཚར་ཏེ་འདྲེགས་
མ་ཚུགས་ཞིནམ་ལས་དེ་སྦེ་རང་སྡོད་པ་མི་འཚམས་པས། གཏའ་མར་ལོ་ཐོག་
གེ་ར་འབུབ་ཀྱིས་ཟ་ཚར་ཏེ་ལྟོགཔ་ཡང་ལུས་ནི་ཨིན་མས། ག་དེ་འབདན་དྲག་
ག་ཟེར་བའི་བསྟུན་གྲོས་རྐྱབ་རུང་གྱོས་སྐོར་གདོས་རིལ་རི་གཅིག་ཐོན་མ་ཚུགས་
པས། །
དེ་ལས་ཉིམ་ཅིག་ཨབ་གཅིག་དང་བུ་གཅིག་མེ་མདའ་རེ་རེ་འབག་སྟེ་
སྤྱིའུ་འདབ་བདའ་བར་འགྱོཝ་ད་ཕར་འགྱོ་བ་ཅིན་སྤྱིའུ་འདབ་ཀྱིས་ཚུར་ཕུར།
ཚུར་བདའ་བར་འོང་པ་ཅིན་སྤྱིའུ་འདབ་ཀྱིས་ཕར་ཕུར་ཏེ་ཁོང་ཕ་པས་གཉིས་
ཀྱིས་ག་འདེ་འབད་རུང་སྤྱིའུ་འདབ་བདའ་མ་ཟིན་པས།
འདེ་ཅིག་གི་བར་ན་ག་ལས་འོངམ་གུ་ལས་འོངམ་མེད་པར་སྤྱིའུ་

འདབ་གཅིག་ཧང་སྟོང་མ་ཕུར་འོངམ་ཅིག་ཨ་པའི་ཨོལ་ལྐོག་གུ་ཆགས་ཆེ་ནུག།
དེ་ལས་ཨ་པ་གིས་སྐད་རྐྱབ་གཟུགས་སྤར་བ་ཅིན་སྤྱིའུ་འདབ་ཕུར་འགྱོ་འོང་
མནོ་སྟེ། བྱི་སི་རྐྱབ་སྟེ་བུ་ཚུ་དེ་འབོ་ཞིནམ་ལས་འཛུལ་མོ་གིས་སྤྱིའུ་
འདབ་ངེ་ཨོལ་ལྐོག་གུ་ཆགས་ཆེ་ཡི་ཟེར་ལགཔ་གིས་བརྡ་སྟོན་སྟོནམ་ཨིན་མས།
དེ་ལས་བུ་ཚུ་དེ་གིས་ཁུག་སིམ་སི་འབད་སྦོ་ལོགས་ཁར་འོང་སྟེ་སྤྱིའུ་
འདབ་གུ་མེ་མདའ་རྐྱབ་ད་ཨ་པའི་ཨོལ་མདུད་གུ་ཕོགས་ཏེ་ཨ་པ་ཁ་དུམ་རང་
བསད་ད་ནུག་གོ། །
༈ ན་ཧིང་གཞེས་ཧིང་སྤྱི་ལོ་༡༩༨༡ ལུ་འབྲུག་གི་རྒྱལ་ཡོངས་དུས་
ཆེན་པདྨ་དགའ་ཚལ་ལུ་རྩིས་སྲུང་གནང་ནི་འབད་བཅའ་སྒྲིག་རྐྱབ་པའི་སྐབས་
ལམ་སེལ་འུར་ལཱཔ་གདུང་བསམ་ཆེང་མ་ལས་འོང་ནུག། །
ཉིནམ་ཅིག་ལམ་སེལ་སར་ཆེང་མའི་འུར་ལཱཔ་ཅིག་ལུ་ལག་ཆ་བགོ་
བཤའ་རྐྱབ་ད་ལག་ཆ་ཆད་སོངམ་མས། དེ་ལས་ཕར་ཚུར་དྲི་སྨད་རྐྱབ་ད་ཁོ་
རའི་ཆ་རོགས་གཅིག་འབད་སར་གེན་ཏེ་གཡུ་པ་གསརཔ་སྒྲིག་བསྒྲིགཔ་ལེགས་
ཤོམ་ཅིག་ཡོདཔ་ལས། དེ་ཁོ་ལུ་བརྙའ་བར་བྱིན་ཏེ་ལཱ་སར་འཐོན་ནུག།
ལཱ་སར་ལྔ་བཀོད་བཀྲམ་ཞིནམ་ལས་གེན་ཏི་འབག་མི་དེ་ས་རྐོ་ནི་ལུ་

ཡེངས་ཏེ་སྡོད་པའི་བར་ན་ལྟག་ལས་རྡོ་འབོག་འོང་སྟེ་གེན་ཏི་རྐོ་མི་དེ་ཁར་
ཕོགསཔ་མ་ཚད་ཁོ་གེན་ཏི་དང་སྦྲགས་ཏེ་ལམ་འོག་ལུ་བུད་དེ་ཤི་སོ་ནུག།
དེ་ལས་གེན་ཏི་བརྙའ་བར་བྱིན་མི་དེ་གིས་ཨ་ཁ་ཁོ་རང་ཤི་སོང་རུང་
ངེ་གེན་ཏི་དེ་ད་སག་དྲོ་པ་གཡུ་པ་གསརཔ་བསྒྲིགས་ཚརཝ་ཅིག་ཨིན། དེ་གི་
གེན་ཏི་ག་ཏེ་ཡོད་གཟེར་སླབ་སྟེ་སྔ་ཡི་སྔ་ཡི་གེན་ཏི་འཚོལ་བར་ཡར་སོ་
ནག་
དེ་ལས་ད་རུང་ཆ་རོགས་གཅིག་གིས་ཁོ་དེ་སྦེ་རང་ཤི་ནི་དུང་ཁ་ཨིན་
པ་ཅིན་ད་རིས་ཉི་མར་ལཱ་སར་མ་འཐོན་པར་ནདཔ་འབད་སྒར་ནང་རང་སྡོད་རུང་
ལེགས་ཤོམ་སོང་ནུག་ཟེར་སླབ་ནུག།
ད་རུང་ཆ་རོགས་གཅིག་གིས་ཁོ་མ་ཤི་བར་ཨ་ཙི་རང་སྡོད་རུང་དྲག་ཅི་
པ་ཕར་སྒར་ནང་ལྟོ་ཡང་ཚུད་སོ་ཡི་ཟེར་སྒར་གཉེར་སླབ་པ་འོང་ཡི་ཟེར་
ཨིན་མས།།
ཁེངས་པ་དྲུག།
༈ ཧེ་མ་ཁེངས་ལུང་མར་མི་དྲུག་གཞལ་སྒང་རྫོང་ནང་འགྱོ་ནི་འབད་
གཡུས་ཁ་ལས་འཐོན་འོང་སྟེ་གཤོང་ནང་རོང་ཆུ་ཅིག་འབད་སར་ལྷོདཔ་ད་རོང་
ཆུ་དེ་གུ་ཟམ་མེད་པར་ཆུ་བརྒལ་ཏེ་འགྱོ་དགོ་དོ་ཡོདཔ་མས། དེ་ལས་ཁོང་དྲུགཔ་ཆ་

རང་ལགཔ་མཐུད་དེ་ཆུ་བརྒལ་འབད་ཕར་ཁར་འཐོན་ཞིནམ་ལས།
གཅིག་གིས་དེ་སྦེ་སླབ་ནུག། ང་བཅས་དྲུག་ལས་ག་ཡང་ཆུ་གིས་མ་འབག་ག་ཟེར་
བློ་རྐྱབ་ད་ཆ་རོགས་གཅིག་གིས་སོ་སོའི་མིང་སྟོན་ཏེ་འབོ་སྟེ་ལྟ་གིས་ཟེར་སླབ་
ནུག། དེ་ལས་གཅིག་གིས་ཨིན་མས་ཟེར་མིང་སྟོན་ཏེ་འབོཔ་ད་མི་ལྔ་རང་
ཨིན་མས། གཅིག་མིན་འདུག་ཟེར་སླབ་ནུག། དེ་གིས་ཁོ་རའི་མིང་མ་སྟོན་པས།
དེ་ལས་གཅིག་གིས་ལྟཝ་ད་དེ་གིས་ཡང་ང་བཅས་ལྔ་མ་གཏོགས་གཅིག་མིན་
འདུག་ཟེར་སླབ་ནུག། ད་རུང་གཅིག་གིས་ང་གིས་གྱངས་ཁ་རྐྱབ་ལྟ་གེ་ཟེར་
གྱངས་ཁ་རྐྱབ་ལྟཝ་ད་གཅིག། གཉིས་ཟེར་གྱངས་ཁ་རྐྱབ་ཞིནམ་ལས་ཁོ་
རང་གྱངས་ནི་བརྗེད་སོ་ནུག། དེ་ལས་ཁོ་གིས་ཡང་གཅིག་མིན་འདུག་ཟེར་སླབ་
ནུག།
དེ་སྦེ་ཁོང་ཆ་ཁྱབ་གེ་ར་གིས་སྐོར་རྐྱབ་སྟེ་སྐོར་ཚང་ཚང་རང་གྱངས་ཁ་
རྐྱབ་ལྟ་རུང་ཁོང་གེ་ར་གིས་རང་གི་གྱངས་ཁ་འདི་མ་བརྩི་པར་མི་ལྔ་མ་
གཏོགས་མི་དྲུག་རྩ་ལས་རང་འཐོན་མ་ཚུགས་པས། །
དེ་ལས་ཁོང་ཆ་ཁྱབ་ཆ་རོགས་གཅིག་ཆུ་གིས་འབག་ཆི་ནུག་ཟེར་
སེམས་སྐྱོ་སྟེ་གན་འབདན་དྲག་གམ་མ་ཤེས་པར་སྡོདཔ་ད་ཆ་རོགས་གཅིག་
གིས་སླབ་ནུག། མི་ཆུ་གིས་འབག་མ་འབག་རྡོ་གིས་ཤེས། རྡོ་ཆུ་གིས་འབག་པ་
ཅིན་མི་ཡང་ཆུ་གིས་འབག་འབགཔ་འོང་། རྡོ་ཆུ་གིས་མ་འབག་པ་ཅིན་མི་

༣༤
ཡང་ཆུ་གིས་མི་འབག་ཟེར་རྡོ་གཅིག་འཐུ་སྟེ་ཆུ་ནང་བཀོགཝ་ད་ཕྱོག་ཟེར་ཆུ་
གིས་འབག་དོ་བཟུམ་འབད་ཆུ་ནང་ཐིམ་སོ་ནུག། དེ་ལས་ཁོང་དྲུགཔ་ད་
འབདན་ཐེག་རི་འབའ་རིག་རང་ཆུ་གིས་འབག་ཆེ་ནུག་ཟེར་སྡུག་བསྔལ་འབད་དེ་
གཞལ་སྒང་རྫོང་ནང་འགྱོ་ནི་ཡང་བཤོལ་འབད་ལོག་གཡུས་ཁར་ཡར་སོ་ནུག།
སྤྱིའུ་འདབ་པའི་རྨ་ཤུལ། ༡
༈ ཚར་ཅིག་ལུ་བཀྲ་ཤིས་སྒང་ཨུ་རྫ་རོང་གི་མི་གཅིག་ཚལ་མ་ནང་ཆབ་
གསང་རྒྱསཔ་འབད་དེ་སྡོདཔ་ད། ཕར་ཁི་ལོགས་དགྲ་མེད་རྩེ་ཁ་ཐུག་ལས་ཤ་
བདའ་མི་གཅིག་གིས་དཀྲོག་མདའ་དུ་འང་ཟེར་རྐྱབ་ད། སྤྱིའུ་འདབ་གཅིག་ག་ལས་
འོངམ་གུ་ལས་འོངམ་མེད་པར་ཁོ་གི་ཨ་བུག་སྒང་ཚིགས་གུ་ཕྱག་ཟེར་ཆགས་མི་
ནུག།
དེ་ལས་ཁོ་གི་སེམས་ཁ་ལུ་ད་འབདན་ངེ་ཨ་བུག་གུ་དཀྲོག་མདའ་
ཕོགས་ཆེ་ཡི་མནོ་སྟེ་ལག་པ་གིས་ཨ་བུག་སྒང་ཚོགས་དྲིང་དྲི་འབད་བསྡམས་
ཏེ། དབའི་ངེ་ཨ་བུག་གུ་དཀྲོག་མདའ་ཕོགས་ཆེ་ཡི་ཟེར་སྔ་སྟེ་གནམ་མེད་ས་
མེད་སྐད་ལོག་ཤོར་ནུག། དེ་ལས་ཁོ་བྱེལ་སྐད་ཤོར་སྡུ་བྱེལ་འཐབ་སྡོདཔ་ད་
གཡུས་ཁའི་མི་ཚུ་ཡང་དོན་ལས་རང་ཨིནམ་འདྲ་བས་མནོ་སྟེ་བང་རྐྱབ་

རྒྱུགས་སོང་སྟེ་ལྟཝ་ད། ཁོ་དོན་ལས་རང་སྡུ་བྱེལ་འཐབ་ཏེ་ས་ཁར་འགྱེལ་སོ་ནུག་
ཟེར་ཨིན་མས།
དེ་ལས་མི་ཚུ་གིས་བགོ་ལཱ་སྤེག་སྟེ་ཨ་བུག་གུ་སྤུར་རས་སྦྲགས།
ཁོ་གཡས་ཤུད་གཡོན་ཤུད་རྐྱབ་འབག་སྟེ་ཁྱིམ་ནང་བསྐྱལ་ད་ནུག། དེ་ལས་
རྨ་མགྱོགས་པ་དྲག་གེ་ཟེར་ཉིནམ་རེ་ཆག་རང་ཁོ་ལུ་ཉ་བཟུང་སྟེ་བྱིན། བཞེས་སྒོ་
བཅུད་ཅན་ལེགས་ཤོམ་བཟོ་སྟེ་བྱིན་ནུག།
ཉིནམ་གསུམ་ཚང་ཞིནམ་ལས་ཁོ་རའི་དགའུ་མཐུནམ་གཉེན་དང་ཉེཝ་ཚུ་
འབོ་སྟེ་ད་རིས་རྨ་ཁ་ཕྱེ་སྟེ་རྨ་འཁྱུ་གེ་ཟེར་གེ་ར་འཛོམས་ཞིནམ་ལས་སྤུར་
རས་ཤུབ་སྟེ་ཨ་བུག་གུ་ལྟཝ་ད་རྨ་ནི་ག་ཏེ་ཡང་མིན་འདུག་ཟེར་ཨིན་མས།
དཀྲོག་མདའ་ཕོགས་ཅི་ཟེར་སྟོན་སར་སྤྱིའུ་འདབ་ཅིག་སྤུས་ཙ་འབད་སླེབ་སྟེ་
བསད་བཞག་ནུག་ཟེར་ཨིན་མས།། །།
གླང་རྐུ་མི།
༈ ཚར་ཅིག་ལུ་ཨུ་རྫ་རོང་པ་དག་པ་ཅིག་གིས་དོམ་ཁར་དང་རྐང་ལུང་
པའི་གླང་ཨརཝ་རྐུཝ་ད་དོམ་མཁར་གླིང་གི་ཇོ་བདག་གིས་ཁོང་ཨིནམ་བདའ་
ཟིན་ཞིནམ་ལས་བཀྲ་ཤིས་སྒང་རྫོང་དཔོན་ལུ་ཞུ་ཚིག་ཕུལ་ད་ནུག།

དེ་དང་འཁྲིལ་ཏེ་བཀྲ་ཤིས་སྒང་རྫོང་དཔོན་གྱིས་རྩིས་བདག་བཏང་མི་
བོད་ཨུ་རྫ་རོང་ལུ་བཏང་ད་ནུག། བོད་དེ་ཨུ་རྫ་རོང་ལུ་ལྷོད་ཞིནམ་ལས་
ཕྲང་ཕྲང་སྤྱི་དཔོན་འབད་སར་སོང་སྟེ་དྲགོས་བཀྲ་ཤིས་སྒང་པའི་བཀའ་རྒྱ་ཚུ་
བསྐྱོར་ཏེ་འཛོམས་འདུ་བཀུག་དགོཔ་འབད་སླབ་ནུག། དེ་ལས་སྤྱི་དཔོན་དེ་གིས་
སྐད་བཏོན་ཏེ་བཀྲ་ཤིས་སྒང་རྫོང་ནང་ལས་དོམ་མཁར་པའི་གླང་ཨརཝ་རྐུ་བའི་སྐོར་
ལས་བོད་ནཱ་ལུ་བྱོན་འོང་ཡི། གེ་ར་དེ་འཕྲོས་ལས་འཛོམས་འདུ་ཤོག་ཟེར་བརྡའ་
བཏངམ་ད། གཅིག་གིས་དབའི་ཨ་ཏ་གཙོར་རྒན་བོད་དེ་དཔའ་རྟགས་བཏགས་
ཏེ་སྨོ ཟོརཝ་བཏགས་ཏེ་སྨོ ཟེར་དྲིས་ནུག། དཔའ་རྟགས་བཏགས་ཏེ་
ཨིན་མས་ཟེར་སླབ་ནུག་དེ་ལས་ན་ཧིང་བསད་མི་གླང་གདོང་དཀར་དེ་
སྨོདོ་ཅི་རྐུ་མི་གླང་མཇུག་དཀར་དེ་སྨོ ཟེར་དྲིསཝ་ད་བོད་ཀྱིས་གོ་སྟེ་
དེ་འཕྲོས་ལས་མི་དེ་འབོ་སྟེ་འབད་ལོང་བཅའ་ལོང་གན་ཡང་མེད་པར་ལགཔ་
རྒྱབ་ཁར་བསྡམ་འབད་ཁྱིད་དེ་སོང་ཞིནམ་ལས་བཀྲ་ཤིས་སྒང་རྫོང་དཔོན་ལུ་ཕུལ་
ད་ནུག། །
དེ་ལས་རྫོང་དཔོན་གྱིས་ཁོ་ལུ་ཁྲིམས་བཀལ་བཞག་ཞིནམ་ལས་
ཁྲིམས་ཚངམ་ད་ལོག་གཡུས་ཁར་བཏང་ད་འདུག། ཁོ་བཀྲ་ཤིས་སྒང་རྫོང་ལས་
ནག་གྲོལ་འོང་སྟེ་ཨུ་རྫ་རོང་དཔག་མ་ལྷོདཔ་ཅིག་ཁར་སྒང་ཏོག་ཅིག་གི་གུ་

ལས་བཀྲ་ཤིས་སྒང་རྫོང་མཐོང་དོ་ཡོདཔ་མས། དེ་ལས་ཁོ་རྫོང་དཔོན་ལུ་ལྟ་སྟེ་
ཙིགཔ་ཟ་སྟེ་མཛོ་བཅམ་སྟོན་ནི་འབདཝ་ད་ད་རུང་རོགས་ཀྱིས་ཤེས་པ་ཅིན་
ལཱ་ཁག་བཏང་འོང་མནོ་སྟེ་མི་གཅིག་ལུ་ཆར་ཀ་ཡོ་ལང་བཟུམ་འབད་སྤྲིང་བཅུག་
སྟེ་རྫོང་སྦ་བཅུག་ཞིནམ་ལས་ཁོ་རང་གིས་ཆར་ཁའི་ཕག་ལས་འབད་བཀྲ་ཤིས་
སྒང་རྫོང་དཔོན་ལུ་དཔོན་ཁྱོད་ན་འཐན་མ་འབད་བ་ཅིན་ཨ་ནི་དང་འཕྱད་འོང་
སྨ་རེད་ཟེར་མཛོ་བཅམ་སྟོན་སྟོནམ་ཨིན་མས། དེ་ལས་གཡུས་ཁར་ཡར་སོ་
ནུག། །
བརྡའ་དོན་ལོག་པའི་སྐོར།
༈ དེ་བསྒང་ཚར་ཅིག་ལུ་བཀྲ་ཤིས་སྒང་གོང་ཐུང་ལས་མཁའ་ཀློང་བླ་མའི་
སྒོམ་ཆེན་ཅིག་སྐོར་ཡི་སྐོར་ཡི་རང་གཞུང་ལུང་པར་འཐོན་སོ་ནུག། ཁོ་གིས་
ཐ་བྲག་དགོན་པ་དེ་གནས་རྩ་ཆེ་ཏོག་ཏོ་ཨིནམ་ཧ་གོ་ཞིནམ་ལས་ཐ་བྲག་དགོན་
པར་སོང་སྟེ་ཐུན་རེ་བཏང་འབད་སྡོད་སྡོདཔ་ཨིན་མས། ཐུན་རེ་ལེགས་ཤོམ་
འབད་བཏང་སྟེ་སྡོད་ནི་དེ་གིས་བགྲོད་ཀྱིས་འབད་ཁོ་ལུ་ཆོས་རྒྱགས་ཕུལ་མི་
སྦྱིན་བདག་དད་པ་ཅན་རེ་ཡང་ཐོན་ནུག།
ཉིནམ་ཅིག་ཆོས་རྒྱགས་ཕུལ་མི་ཨམ་དེ་འོང་སྟེ་རྒྱགས་སྐལ་ཚུ་ཕུལ་
འབད་སྡོདཔ་དང་སྒོམ་ཆེན་དེ་ཡང་ཨམ་དེ་གི་སྦོ་ལོགས་ཁར་འོང་སྟེ་རྫོང་

ཁ་ལེགས་ཤོམ་འབད་མ་ཤེས་རུང་ཁ་དང་ལག་བརྡའ་དང་སྦྲགས་ཏེ་བཤད་ཐོ་
བཏང་སྡོད་སྡོདཔ་མས། ཨ་ཙི་ཅིག་ཁ་ལས་ཨམ་དེ་འགྱོ་ནི་འབདཝ་ད་སྒོམ་
ཆེན་དེ་གིས་ཨ་མ་ཨ་ཙི་ཅིག་སྡོད། ཤོབ་རྐྱབ་གེ་ཟེར་སླབ་ནུག། དེ་ལས་ཨམ་
དེ་གིས་ཨ་ཟེར་དྲིསཝ་ད་ད་རུང་ཨ་མ་ཨ་ཙི་ཅིག་སྡོད། ཤོབ་རྐྱབ་གེ་ཟེར་
སླབ་ད་ཨམ་དེ་གནམ་མེད་ས་མེད་ཙིགཔ་ཟ་སྟེ་ཁ་ཡང་སླབ་མ་བཏུབ་པར་
ལོག་གཡུས་ཁར་ཡར་སོ་ནུག།
ཨམ་དེ་ཁྱིམ་ནང་ལྷོད་ཞིནམ་ལས་བར་མི་གཅིག་འཚོལ་ཏེ་དེ་ལུ་
ཡར་ཐ་བྲག་དགོན་པར་ཤར་ཕྱོགས་པའི་སྒོམ་ཆེན་ཐུན་བཏང་སྟེ་སྡོད་མི་ཅིག་
ཡོད། ཁོ་དང་པ་གཡུས་ས་ཐག་རིང་གཉིས་པ་ཐུན་བཏང་མི་ལེགས་ཤོམ་
ཅིག་ཨིན་མས་མནོ་སྟེ་ཆོས་རྒྱགས་རེ་ད་ལྟོ་ཚུད་ཚོད་ང་གིས་རང་བསྐྱལ་སྡོད་
པའི་རྗེས་སུ་ཁ་ཙང་འབདཝ་ད་ཁོ་གིས་ང་ལུ་ཤོབ་རྐྱབ་སྡོད། ཟེར་སླབ་མས།
ཁྱོད་ཀྱིས་ཡར་སོང་སྟེ་བཟང་ངན་གྱི་ལོ་རྒྱུས་ཅིག་ག་འདེ་འབད་རུང་དྲིས་
གནང་། ང་ཨ་མ་སྐྱེས་ཏེ་ད་ན་ཕྱེད་ཡོལ་དོ། ད་ལྟོ་ཚུན་ཚོད་བར་ན་ང་གིས་
ཆོས་འབད་མ་ཚུགས་པའི་འོག་ལས་ཤོབ་ཟེར་མི་འདི་རྐྱབ་རང་མ་མྱོང་། དེ་གི་
བཟང་ལན་ངན་ལན་གྱི་ལོ་རྒྱུས་ཅིག་ཁྱོད་ཀྱིས་ག་འདེ་འབད་རུང་དྲིས་གནང་
ཟེར་སྒོམ་ཆེན་དེ་གུ་དཔག་སྟེ་བཏང་ད་ནུག།
དེ་ལས་བར་མི་གསེར་གྱི་གཉའ་ཤིང་དེ་འཇིག་རྟེན་པའི་གྲོང་ཡུལ་ལས་

ཡར་ཐ་བྲག་དགོན་པར་འཛེགས་ཏེ་སོང་ཞིནམ་ལས་ཤར་ཕྱོགས་པའི་སྒོམ་ཆེན་
དང་འཕྱད་དེ་དབྱེ་བ་ལེགས་ཤོམ་འབད་དཔྱདཔ་ད། ཤར་ཕྱོགས་པའི་ཁ་ནང་
བཤད་ཐོ་བཏང་ནི་ལུ་ཤོབ་རྐྱབ་ཟེར་སླབ་མི་དེ་རྫོང་ཁ་ནང་སླབ་མ་ཤེས་པར་ཁོ་
རའི་ཁ་ནང་བཟུམ་འབད་ཤོབ་རྐྱབ་སྡོད་གེ་ཟེར་སླབ་ད་ཨམ་དེ་གིས་ཤོབ་སླབ་ནི་
ལུ་གོ་སྟེ་ཁོང་རང་ཆོས་གནས་སྦྱིན་བདག་གཉིས་ཕན་ཚུན་སྐད་བརྡའ་མ་
འཕྲོས་པའི་སྐྱོན་ཨིནམ་ཤེས་ནུག། དེ་ལས་བར་མི་དེ་ལོག་གཡུས་ཁར་འོང་སྟེ་
ཨམ་ལུ་ལེགས་ཤོམ་འབད་བཤད་དེ་བྱིན་ཞིནམ་ལས་ཕྱི་མ་དག་ཆུ་གིས་བཤལ།
ནང་མ་དག་གཏམ་གྱིས་བཤལ། ཟེར་སླབ་དོ་བཟུམ་འབད་གཅིག་གིས་གཅིག་
ལུ་དག་སངས་ཏེ་རྣལ་འབྱོར་ཨ་རྟག་ཧ་ལུགས་རང་སྡོད་ནུག་གོ། །
ཕག་པའི་རྒྱུ་མ།
༈ ཧེ་མ་བཀྲ་ཤིས་སྒང་ཆའོག་གི་གཡུས་ཚན་ཅིག་ནང་ཕགཔ་བསདཔ་ད་
ཕག་པའི་རྒྱུ་མ་བདག་འཛིན་འབད་བརྒྱང་སྟེ་ཟ་མ་ཤེས་པར་བདག་མེད་འབད་
བཀོག་དོ་ཡོདཔ་མས།
ཚར་ཅིག་ལུ་གཡུས་དེ་ཁའི་མི་ཚུ་བཀྲ་ཤིས་སྒང་གི་ཚེས་བཅུ་མཇལ་
བར་འགྱོཝ་ད་ཁོང་གཙོ་ཅན་ཚུ་དྲགོས་བཀྲ་ཤིས་སྒང་པ་གིས་གསོལ་འཛར་

མགྱོནམ་འབད་འབོ་ནུག། ཁོང་ཚུ་དྲགོས་ཀྱི་ཕྱག་དབང་བཅར་ཏེ་གསོལ་འཛར་
གནངམ་ད། ཕག་ཤ་དཔག་སྦལ་ཟིམ། རྒྱུ་མ་དཀར་རྒྱུ་དང་དམར་རྒྱུ་ལ་སོགས་
པ་ཧེ་མ་ཟ་མ་མྱོང་མཐོང་མ་མྱོང་པའི་བཞེས་སྒོ་ལེ་ཤ་གནང་སྟེ་ཁོང་ཚུ་
གནམ་མེད་ས་མེད་དགའ་དྲག་ནུག། དེའི་ནང་ལས་ཡང་ཁོང་ཚུ་གིས་སྣང་
མེད་འབད་བཀོག་མི་ཕག་པའི་རྒྱུ་མ་དེ་བྲོཝ་མ་འདྲཝ་ཅིག་རང་ཚོར་ཡི་ཟེར་
ཨིན་མས།དེ་ལས་བཀྲ་ཤིས་སྒང་ཚེས་བཅུ་གྲོལ་ཏེ་ཁོང་རའི་གཡུས་ཁར་ལྷོད་
ཞིནམ་ལས་རྒས་ཤོས་ཚུ་གིས་བཀྲ་ཤིས་སྒང་ཚེས་བཅུ་བསྒང་དྲགོས་བཀྲ་
ཤིས་སྒང་པ་གིས་གསོལ་འཛར་མགྱོནམ་འབད་འབོ་སྟེ་གསོལ་འཛར་ཟ་བའི་
ཟ་ལུགས་དང་ཚེས་བཅུ་སྤྲོ་ཡོད་པའི་སྐོར་ལས་བཤད་ཐོ་བརྡལཝ་ད་ང་བཅས་
གཡུས་ཁར་ད་ལྟོ་ཚུན་ཚོད་བར་ན་ཕག་ཤ་ཟ་རུང་རྒྱུ་མ་ཟ་མ་ཤེས་པར་སྐོག་སྟེ་
རང་སྡོད་ནུག། ཕག་པའི་རྒྱུ་མ་དེ་རྫོང་གཞི་ཁར་བསྡིགས་ཤོས་ཅིག་ཨིན་
མས། ད་ལས་ཕར་ང་བཅས་ཡང་ཟ་དགོ་པས་ཟེར་སླབ་སླབ་ཨིན་མས། །
དེ་གིས་འབད་རྟིང་ལས་ཁོང་རའི་གཡུས་ཁར་ཚེས་བཅུ་རནམ་ད་
གེ་ར་གིས་ཕགཔ་རེ་བསད་ཞིནམ་ལས་ཕག་པའི་རྒྱུ་མ་རྒྱངམ་ད་རྫོང་གཞི་
ཁར་བཟུམ་འབད་ཆུ་འཁྱུ་འབད་ལེགས་ཤོམ་འབད་བརྒྱང་མ་ཤེས་པར་རྒྱུ་མ་
ནང་ན་ལས་ཨ་བ་བཏོན་ནི་ཕར་བཞག་ཆུ་ཡང་མ་འཁྱུ་བར་ཕག་ཤ་དྲ་ཚརཝ་

ཅིག་དེ་སྦེ་རང་རྫམ་ནང་བླུགས་ཏེ་བཙོ་ད་ནུག། དེ་ལས་ཚེས་བཅུ་བསྒང་
ལྟོ་འབད་དཔག་བཙོ། རྒྱུ་མ་བཙུགས་འབད་འབག་སོང་སྟེ་ཉིན་མར་ལྟོ་དང་
གཅིག་ཁར་རྒྱུ་མ་ཟཝ་ད་ཨ་དྲི་ཧུར་ཧུ། སྐྱུར་ཐག་ཐ་འབད་ག་གིས་ཡང་
རྒྱུ་མ་མི་ཞིམ་པས་རྒས་ཤོས་ཚུ་གིས་ཤོབ་རྐྱབ་རྐྱབ་ཨིན་མས། ཟེར་གེ་ར་གིས་
ཁ་བཏང་ནུག་གོ། །
གཡུས་སྐོར་འགྱོ་བའི་ལོ་རྒྱུས།
༈ ཤར་ཕྱོགས་པའི་གཡུས་ལུ་རོང་གསུམ་ཟེར་གཡུས་ཚན་ཅིག་ཡོདཔ་
ཨིན་མས། ཧེ་མ་ཨུ་ཛ་ཟེར་བའི་གཡུས་ཁ་ལས་མི་གཅིག་དམག་ནང་ཚུད་དེ་
བསྟན་སྐྱོང་གླིང་ལུ་འོང་སྟེ་ལོ་དག་པ་ཅིག་དམག་གི་སློབ་སྦྱོང་འབད་དེ་སྡོད་ནུག།
སློབ་སྦྱོང་ཚར་ཞིནམ་ལས་ས་སྲུང་ཕོགས་ཏེ་ས་སྲུང་ལུ་སྡོདཔ་ད་གཡུས་
ཁར་ཨའི་གྱོང་སོ་ཡི། ཁྱོད་རང་མགྱོགས་པར་ཤོག་ཟེར་བའི་རླུང་འཕྲིན་ལྷོད་
ཞིནམ་ལས་འགོ་དཔོན་ཚུ་ལུ་དགོངས་སྐོར་ཞུ་སྟེ་ངལ་སོ་གཡུས་སྐོར་སོང་
ནུག།
དེ་ལས་དམག་མི་དེ་ཕུན་ཚོགས་གླིང་དང་བསམ་གྲུབ་ལྗོངས་མཁར་
ལྷོད་པའི་བསྒང་ལས་ཁྲོམ་ཆེ་སར་འབྱེལཝ་རྣམ་པ་སྣ་ཚོགས་ཚོང་དང་བཞེས་

སྒོ་རྣམ་པ་བཅུ་གསུམ། མི་རིགས་མ་འདྲཝ་དེ་ཁར་མིའི་གསར་རིས་ཧེང་དང་
བཟོ་སྟངས་མ་འདྲཝ་མི་མཐོང་དགུ་མཐོང་བཅོ་བརྒྱད་མཐོང་སྟེ་གཡུས་སྐོར་
འགྱོ་བའི་ལོ་རྒྱུས་དེ་མ་དཔག་ལས་རང་བརྗེད་སོ་ནུག། དེ་ཁར་བསམ་གྲུབ་
ལྗོངས་མཁར་ལྷོད་ཞིནམ་ལས་ཨའི་ལུ་ཁྱོམས་ཅིག་ཡང་ཉོ་ཆེ་ནུག།
དེ་ལས་གཡུས་ཁར་ལྷོད་མ་རནམ་ཅིག་ཁར་ཁོ་རའི་ཁྱིམ་མཐོང་སའི་
གཏོང་ཚང་ནང་ལས་རང་ཞབས་ཁྲ་འཐེན་འབད་ཉམས་དགའ་དགའ་རང་
འདྲཝ་འབད་སོང་ནུག། ཁྱིམ་ནང་ལྷོད་དེ་ལྟཝ་ད་ཨའི་གི་མེ་སྦྱང་འབད་བའི་
བསྒང་ཨིན་དོ་ཡོདཔ་མས། དེ་ལས་ཁོ་དཔྱད་རི་མེད་པར་གན་སླབ་ག་ཟེརན་
ང་ད་ཅི་གཏོང་ཚང་ནང་ལས་མར་ལྟཝ་ད་ཕག་པ་གཅིག་མེ་བཏང་དོ་བཟུམ་འབད་
མཐོང་ཅི། འདི་དེ་སྦེ་མན་པས་སྨོ ཟེར་སླབ་ནུག། །
མི་གེ་ར་ཁོ་གི་གདོང་འགྱིམ་ཏེ་ལྟ་འབད་སྡོདཔ་མ་གཏོགས་ག་གིས་
ཡང་ཁོ་ལུ་གན་ཡང་སླབ་མ་བཏུབ་ཞིནམ་ལས་ཨའི་ཤིཝ་ཨིན་པའི་དྲན་པ་ཚོར་
ནུག། ཨིན་རུང་རོགས་གེ་ར་སེམས་སྡུག་སྟེ་མྱ་ངན་འབད་དེ་སྡོདཔ་ད་
ཁོ་ཧེ་མའི་མནོ་བསམ་བཏང་སྟེ་དགའ་སེང་མ་ཐུབ་པར་སྒོ་ཡི་རྒྱབ་ཁར་འཛུལ་
འབད་ཕོའུ་ན་ན་རང་དགའ་སྟེ་ལོག་མིན་རྫུ་ལོག་ལོག་འབད་འཐོན་ཡར་སོ་ནུག།
དེ་སྦེ་སྐྱོ་ངལ་གན་ཡང་མེད་པར་ཨའི་གྱོང་མིའི་རྟིང་བདའ་སྟེ་ག་ནི་ཡང་འབད་

མ་ཚུགསཔ་ལས་ངལ་བསོའི་ཉིན་གྲངས་ཚང་སྟེ་ལོག་སྒྲིག་གཡོག་ནང་
འགྱོ་ནིའི་དུས་ཚོད་དང་བསྟུན་ཏེ་དམག་ནང་འགྱོ་དགོཔ་ཐལ་སོ་ནུག།། །།
བཀའ་བརྒྱད་ཟློག་པ།
༈ ཧེ་མ་གདུང་བསམ་ལུ་ཁྱིམ་ཅིག་ནང་ན་ཚ་སྦོམ་ཕོགས་ཏེ་མོ་བཏབ་
རྩིས་བཏབ་ག་ཏེ་འབད་རུང་བཀའ་བརྒྱད་ཟློག་པ་བཏང་དགོཔ་འབད་ཐོན་ནུག།
དེ་ལས་ནང་གི་ཨམ་དེ་ཆོསཔ་འཚོལ་བར་ག་ཏེ་འགྱོ་རུང་བཀའ་བརྒྱད་ཟློག་པ་
བཏང་ཤེས་མི་ཆོསཔ་ཅིག་རྩ་ལས་རང་མ་ཐོབ་པས། ད་རུང་དེའི་ནངས་པ་
འཚོལ་བར་འགྱོཝ་ད་སྒོམ་ཆེན་ཅིག་འཕྱད་དེ་ཁོ་ལུ་ཞུཝ་ད་ཁོ་གིས་ཤེས་ཟེར་
ཁ་བཟེད་ཆེ་ནུག། མ་པ་ཁོ་ཡང་ཆོས་པའི་ཚུལ་ཅིག་འགྲིགས་སྡོད་པ་མ་
གཏོགས་ཆོས་ཟེར་མི་དེ་ག་ནི་ཡང་མ་ཤེས་མི་ཅིག་ཨིན་མས། ཁོ་གིས་
བཀའ་བརྒྱད་ཟློག་པ་ཤེས་ནི་ཕར་རང་བཞག་བཀའ་བརྒྱད་བཟློག་པ་ཟེར་བའི་མིང་
ཡང་གོ་མ་མྱོང་པས། ཨིན་རུང་ཧམ་ཆེན་གུ་སྟོངམ་ཆེན་བཀལ་ཏེ་མི་ཤེས་
དགུ་ཤེས་ཅིག་བཟོ་སྟེ་ཁ་བཟེད་བཟེདཝ་ཨིན་མས། །
སྒོམ་ཆེན་དེ་ཨམ་དང་མཉམ་ཅིག་ཁྱིམ་ནང་སོང་སྟེ་ཅ་ལག་མནོ་ཚད་
དྲན་ཚད་འགྲིགས་ཏེ་ཆོ་གུ་འགོ་བཙུགས་ད་ནུག།

ཆོག་གུའི་ཚིག་འདིཆུང་རུང་ཆུང་རུང་ཟེར་རྔ་དང་སྦྲགས་ཏེ་དོན་མེད་གང་ཤར་གྱི་ཚིག་ཨིན་མས།
དྷརྨ་དྷརྨ་
ཆོས་ཆོས།
ན་མ་ན་མ་
དོན་དག་མེད།
ནི་མི་ནི་མི་
ཁོང་ཚིང་ངེ་ཤོ་བ་ལྟས་ངན་ཟློག། ལྡིབ་རྒྱབ་ལས་བཙིར་བའི་ལྟས་ངན་ཟློག།
དེ་ཡང་ཆུང་ཆེན་རྣམས་ཀྱི་ཟློག་ཏུ་གསོལ། ་དོན་དག་མེད། །
དེ་སྦེ་རེ་ཙེ་སྐྱོ་སི་སི། རེ་ཙེ་འཇིགས་སི་སི། འབད་རྣམ་འགྱུར་སྟོན་ནུག།
ད་རུང་རྔ་བརྡུངམ་ད་ནང་གི་ཨམ་དེ་ཧ་ལེགས་ཏེ་ཚངས་ལྷའི་ཁ་ནང་འབད་
ཨ་སྨྲའོ། སངས་རྒྱས་ཀྱི་གསུང་རང་གི་ཀ་ལ་ནའོ། དོན་དག་ཨ་མའོ། སངས་
རྒྱས་ཀྱི་གསུང་རང་ཨིན་མས་སྨྲ་རེད་ཟེར་སླབ་ནུག།
ད་དེ་སྦེ་གང་བྱུང་མ་བྱུང་མནོ་ཚད་དྲན་ཚད་ཀྱི་ཆོག་གུ་ཅིག་བཏང་སྟེ་
མཇུག་བསྡུ་ཞིནམ་ལས་ཕྱག་འགྱེད་མནོ་མནོཝ་ལེན་འབག་འབད་སྒོམ་ཆེན་ཁོ་
རའི་གཡུས་ཁར་བསྐྱལ་ཆི་ནུག། ཁོ་གིས་མ་ཤེས་རུང་ཤེས་རྫུ་བཏབ་ཏེ་ཨིན་
རང་འདྲཝ་འབད་རིམ་གྲོ་འབད་ནི་འདི་གིས་ཁོང་ཚུའི་རྣམ་རྟོག་འཛོམས་ཏེ་
དེ་ལས་བཟུང་སྟེ་ན་ཚ་ག་ནི་ཡང་མ་བྱུང་པས་གོ། །

ཨུ་རྫ་རོང་པའི་འམ།
༈ ཧེ་མ་མོང་སྒར་ཆ་འོག་ལས་ལྕགས་སི་མཁར་གུང་པ་གཉིས་ལུ་
གཞུང་གི་ས་རིམ་དོས་ཕོགས་ནུག། ཁོང་གཉིས་རྒྱགས་སྐལ་བསྒྲིག་འབག་འབད་
སོང་སྟེ་ཤེ་རི་ཟམ་པ་ལས་དོས་རྩིས་ལེན་འབག་སྟེ་འགྱོཝ་ད་སྔ་ཚང་མཇུག་
གི་གྱེན་དེ་ཁ་ལས་ཡར་འཛེགསཔ་ད་འབད་མ་ཚུགས་པར་ཤིང་གཅིག་
གི་འོག་ལུ་ཉལ་འཚོ་སྟེ་སྡོད་སྡོདཔ་མས། །
དེ་ལས་ཁོང་གཉིས་བསྟུན་གྲོས་རྐྱབ་སྟེ། རྒྱགས་སྐལ་ལམ་ཁར་ལངམ་
ཅིག་ཕྱིས་ཏེ་སྟེང་རྩ་བཀལ། ལྷག་མ་དེ་ལོག་འོངམ་ད་ཟ་ནི་འབད་ཙམ་ཁུག་ནང་
བསྡམས་ཏེ་ཐིའུ་རྐྱབ། དེ་གུ་ཁ་ཡིག་ལྕགས་སི་མཁརཔ་གཉིས་ཀྱི་རྒྱགས་སྐལ་
དེ་གཞན་སུ་དང་ག་གིས་ཡང་ཟ་མི་ཆོག་ཟེར་བྲིས་ཏེ་ངལ་འཚོ་སར་ཡོད་མི་
ཤིང་གི་རྩེ་ལུ་དཔྱང་བཞག་འབད་ཁོང་རང་གཉིས་གཞུང་དོས་འབག་འབད་
མོང་སྒར་རྫོང་ནང་སྐྱེལ་བར་ཡར་སོ་ནུག།
ཁོང་གཉིས་ཀྱི་རྟིང་ཤུལ་བདའ་སྟེ་ཨུ་ཛ་རོང་པ་གཉིས་ཡང་སྤ་ཚར་
གྱི་དོས་འབག་འོང་འོངམ་ཨིན་མས། ཁོང་གཉིས་རྒྱགས་སྐལ་ཡང་རྫོགས།
ལྟོ་བཀྱེས། ཁ་སྐོམ་འུ་སྡུག། ཐང་ཆད་དེ་ཤིང་དེའི་རྩ་བར་ངལ་འཚོ་སྡོད་དེ་
མིག་ཏོག་གནམ་ཁར་ལྟཝ་ད་གནམ་ཁར་ཤིང་གི་རྩེ་ལུ་རྩམ་ཁུག་བསྡམས་

བཞག་བཞགཔ་ཅིག་མཐོང་ཅི་ཟེར་ཨིན་མས། དེ་ལས་གཅིག་གིས་ཤིང་ཁར་
འཛེགས་ཏེ་རྩམ་ཁུག་ཕབས་ཏེ་ཁ་ཕྱེས་ལྟཝ་ད་རྒྱགས་སྐལ་རྒྱགས་ཚད་མཐོང་
ནུག། དེ་ལས་ཁོང་གཉིས་དགའ་དྲག་སྟེ་རྫ་སྣོད་བཏོན་ཏེ་ལྟོ་འབད་དེ་
འགྲངམ་འབད་རྐྱབ། རྒྱགས་སྐལ་ལྷག་མ་དེ་ཡང་ཁོང་རང་གཉིས་ཀྱི་སྣོད་ནང་
བྱོ་སྟེ་བླུགས། རྩམ་ཁུག་དེ་ཧེ་མ་བཟུམ་འབད་ལོག་ལེགས་ཤོམ་འབད་ཁ་
བསྡམས། ལོགས་ཅིག་ཁར་ཁ་ཡིག་ལྕགས་སི་མཁརཔ་གཉིས་ཀྱི་རྒྱགས་སྐལ་དེ་
ཨུ་རྫ་རོང་པ་གཉིས་ཀྱི་ཟ་ད་ཡི་ཟེར་མ་བྲིས་པར་ཨུ་རྫ་རོང་པ་གཉིས་ཀྱིས་འམ་
ཟེར་ཞེ་སྡུག་འབད་བྲིས་ཞིནམ་ལས་ལོག་ཤིང་ཁར་དཔྱང་བཞག་འབད་ཡར་སོ་
ནུག་གོ། ། །
ཨུ་རྫ་རོང་པའི་ཟན་དོམ།
༈ ཧེ་མ་ཨུ་རྫ་རོང་པ་ཅིག་མོང་སྒར་ཕར་ཚུར་སྡོད་དེ་ལོ་ལེ་ཤཱ་ཡར་སོངམ་
ཨིན་མས། དེ་གིས་འབད་ཁོ་ག་དང་ཅིག་ཁར་ཡང་མི་འདྲིས་ཁྱི་འདྲིས་སོང་སྟེ་
རྫོང་ནང་བཞུགས་མི་དཔོན་ཁག་ཚུ་གིས་ཡང་ངོ་མཁྱེན་དོ་ཡོདཔ་མས། ཉིནམ་
ཅིག་ཁོ་དང་ཆ་རོགས་དག་པ་ཅིག་བློ་རྐྱབ་ཅི་རྐྱབ་ཅི་རང་མོང་སྒར་རྫོང་དཔོན་
བཀའ་དབང་བཙན་པའི་སྐོརལས་ལོ་རྒྱུས་འཐོནམ་ད་ཁོ་གིས་ཞེ་སྡུག་འབད་དེ་

མོང་སྒར་རྫོང་དཔོན་དེ་ང་གིས་ག་སླབ་ས་ཨིན་ཟེར་སླབ་ནུག། དེ་ལས་གཙོར་
རྒན་གཅིག་གིས་མི་ང་བཅས་ཀྱིས་ཡང་ག་ནི་ཡང་འབད་མ་ཚུགས་པར་
ཁྱོད་བཟུམ་མའི་མི་མགུ་མེད་མཇུག་མེད་ཅིག་གིས་ག་ཏེ་འབད་ཚུགས་པར་ཟེར་
སླབ་ནུག། དེ་སྦེ་ཕར་སླབ་ཚུར་སླབ་འབད་སྡོད་པའི་བར་ན་ངོ་ཚ་བཀལ་རེ་
འབག་རེ་སོང་སྟེ་ཨུ་རྫ་རོངཔ་དེ་གིས་མོང་སྒར་རྫོང་དཔོན་གུ་ལྡན་ལྕག་
དྲང་ཚུགས་ཟེར་སླབ་སྟེ་ཁོང་ཚུ་རྒྱལ་སྤུངས་བཞག་འབད། ཉིནམ་ཅིག་མོང་
སྒར་རྫོང་དཔོན་ཁམས་སངས་བྱོནམ་ད་ཁོ་བྱོན་ལམ་ཁར་སྒྲུག་པར་ཡར་སོ་ནུག།
ཁོ་བྱོན་ལམ་ཁར་ཀྲིག་ཀྲི་འབད་སྡོདཔ་ད་རྫོང་དཔོན་བྱོན་ཏེ་ཕྱག་ལན་
འབད། ཕྱག་ཕྱིད་ཞུ་གསུང་གྲོས་ཕུལ་ཏེ་སོང་ནུག། དེ་ལས་རྫོང་དཔོན་ཐུགས་
ཡེངསམ་ཅིག་ཁར་དབའི་དྲག་ཤོས། དྲག་ཤོས། འབུབ་འདུག། ཟེརཝ་ཅིག་
འབད་ལོང་བཅའ་ལོང་ག་ནི་ཡང་མེད་པར་རྫོང་དཔོན་གྱི་ཟ་ལྟབ་གུ་ལྡན་ལྕག་
ཐེངས་མ་ཅིག་དྲངས་ད་ཡི་ཟེར་ཨིན་མས། ་
དེ་ལས་རྫོང་དཔོན་དེ་དགོངསམ་ཁྲེལ་ཏེ་ཨ་ནི་མི་འདི་ག་ཅི་སྨོ ཟེར་གསུངམ་ད་
མགྱོགས་པ་རང་ཁོ་གིས་དྲག་ཤོས་ཀྱི་ཟ་ལྟབ་གུ་ཟན་དོམ་ཅིག་
འདུག་ཟེར་ལག་པའི་མཛུབ་མོ་བར་ན་ལྟེབ་བཞག་མི་ཟན་དོམ་གྱི་རོ་དེ་སྟོན་ཏེ་
གཟིགས་ཕུལ་རྐྱབ་ནུག། དེ་ལས་རྫོང་དཔོན་གྱིས་ཨིན་མས། དྲག་ཟེར་གསུངས་

ཏེ་དགོངས་ཁྲེལ་མ་བྱུང་པས། དེ་སྦེ་ཁོ་གིས་
ཏེ་ཟ་ད་ཡི་ཟེར་ཨིན་མས། །
ཆ་རོགས་ཚུ་ལས་
རྒྱལ་ལེན་
ཨུ་རྫ་རོང་པའི་རོ་ཁྱི། 
༈ ད་རུང་ཚར་ཅིག་ལུ་ཁོང་ཆ་ཁྱབ་བཤད་ཐོ་བཏང་སྡོདཔ་ད་ཁོ་གིས་
མོང་སྒར་རྫོང་དཔོན་རོ་ཁྱི་གི་སྐད་རྐྱབ་བཅུག་ཚུགས་ཟེར་སླབ་ད་གཞན་གྱིས་
དང་ཞག་འབདཝ་ད་གེ་ར་སྣང་བརྟག་ག་ནི་ཡང་མེད་པར་སྡོད་པའི་བསྒང་ཁྱོད་
ཀྱིས་ཡེངས་བྱིད་རྐྱབ་སྟེ་འབད་ཚུགས་ཚུགསཔ་ཨིན། ད་རིས་གི་འདི་རྩ་
ལས་རང་འབད་མི་ཚུགས་ཟེརཝ་ད་ཁོ་གིས་ཚུགས་ཟེར་སླབ་ལས་བརྟེན་ཏེ་ད་
རུང་ཁོང་ཆ་ཁྱབ་རྒྱལ་སྤུངས་བཞག་སྟེ་ཁོ་མོང་སྒར་རྫོང་དཔོན་འབད་སར་ཡར་
སོ་ནུག། །
ཁོ་ཆ་རོགས་ཚུ་དང་ཁ་བྱལ་ཏེ་རྫོང་དཔོན་བྱོན་སའི་བྱོན་ལམ་ཁར་
སྒུག་སྡོདཔ་ད་ཕྱི་རུ་འཚམས་ཅིག་ཁར་རྫོང་དཔོན་ཁམས་སངས་ལུ་བྱོན་ནུག།
ཁོ་གིས་དེ་འཕྲོས་ལས་ཕྱག་དབང་བཅར་འབད། ཕྱག་ཕྱིད་ཞུ་སྟེ་གསུང་གྲོས་
ཕུལཝ་ད་ལུང་པ་མགུ་ཞུག་མེད་པའི་བློ་འདྲཝ་མ་འདྲཝ་ལེ་ཤཱ་རང་ཞུ་ནུག།
དྲག་ཤོས་ཡང་ཁོ་གི་བློ་ལུ་གཟིགས་ཏེ་ཞལ་བགད་ཤོར་ནུག། 

དེ་ལས་ཞུ་ཡི་རང་འབདཝ་ད་རོ་ཁྱིའི་ལོ་རྒྱུས་གུ་ལྷོད་ནུག། ཁོ་གིས་
དྲགོས་རིན་པོ་ཆེ་ལགས། ང་བྱེས་གདང་ར་མ་ཤག། མིག་ཏོག་བྱ་རྫིང་ས་ཡང་མ་
མཐོང་ཟེར་མི་འདི་ཨིན་ཟེར་ཞུ་ནུག། །
རྫོང་དཔོན་གྱིས་སྟེ་འདི་ལས། ཁྱོད་ག་ཅི་འབད་ད་ཡི་གོ ཟེར་
གསུངསམ་ད་ཁོ་གིས་ངེ་གཡུས་ཁར་རོ་ཁྱི་རྩ་ལས་རང་མེད། རོ་ཁྱི་ཟེར་མི་འདི་
ག་འདེ་འབད་འོངམ་ཨིན་ནཟེར་ཞུ་ནུག། རྫོང་དཔོན་གྱིས་ཁྱོད་མི་སྐྱོ་
སྐྱོཝ་ཅིག་ཨིན་མས། འཛམ་བུ་གླིང་ནང་རོཁྱི་མ་མཐོང་མི་མི་ཁྱོད་རྐྱངམ་ཅིག་
མ་གཏོགས་གཞན་ག་ཡང་མི་འོང་། རོ་ཁྱི་ལུ་ནང་གསེས་རིགས་ལེ་ཤཱ་ཡོད།
འབྱོག་ཁྱི། དོམ་ཁྱི། བ་ཙ། སྤྱང་ཁྱི། དམ་ཁྱི། ཨབ་སོ། ཟེར་མ་འདྲཝ་ལེ་
ཤཱ་ཡོད་ཟེར་གསུངས་ནུག།
ཁོ་གིས་དྲགོས་རོ་ཁྱི་དེ་ཚུ་གྱིས་སྐད་ག་དེ་འབད་རྐྱབ་སྨོ ཟེར་
ཞུཝ་ད་རྫོང་དཔོན་གྱིས་དོམ་ཁྱིའི་སྐད་དེ་སྦེ་རྐྱབ་ཨིན་ཟེར་རོ་ཁྱི་བཟུམ་
འབད་ཧབ་བྱིན་ཡི་ཟེར་ཨིན་མས། དེ་ལས་ཁོ་ན་ལས་འབད་ལོག་ཆ་རོགས་
ཚུ་འབད་སར་སོང་སྟེ་ད་རུང་རྒྱལ་དཔོག་ཆེ་ནུག་གོ། །

ཨུ་རྫ་རོང་པའི་ཨ་བ།
༈ ཚར་ཅིག་ལུ་ཁོང་ཆ་རོགས་ཚུ་བཤད་ཐོ་བཏང་སྡོདཔ་ད་ཁོ་གིས་མོང་
སྒར་རྫོང་དཔོན་གྱི་ཞལ་ཁར་ཨ་བ་ཕྱེག་ཚུགས་ཟེར་སླབ་ནུག། གཞན་གྱིས་མི་
ཚུགས་ཟེརཝ་ད་ཧེ་མ་བཟུམ་འབད་རྒྱལ་སྤུངས་བཞག་ནུག། ཉིནམ་གཅིག་
ཁོ་རྫོང་དཔོན་འཕྲལ་འཕྲལ་རང་བྱོན་སའི་གཞིས་ཁ་དེའི་སྦོ་ལོགས་ཁར་
ནོར་འཚོ་སྟེ། སྐེད་རས་ཤུབས། བགོ་ལ་ར་སྡུག་དེ་ཚེམས་རྐྱབ་རྫུ་བཏབ་སྟེ་སྡོད་
པའི་བསྒང་རྫོང་དཔོན་བྱོན་ནུག། །
དེ་འཕྲོས་ལས་རང་ཁོ་གིས་མི་གི་ཨ་བ་དུམ་དྲ་ཅིག་སྦོ་ལོགས་ཁར་
བཞག་ཚེམས་སྐུད་དེ་ཨ་བ་ནང་འགྱེར་ཏེ་ཁབ་པའི་ལུང་ནང་འཇུ་མ་ཚུགས་
རྫུ་བཏབ་སྡོདཔ་ད། རྫོང་དཔོན་གྱིས་དབའི་ཁྱོད་ག་ཅི་འབདཝ་སྨོ 
ཟེར་གསུངས་ནུག། ཁོ་གིས་ང་ཡང་ནོར་འཚོལཝ་ཨིན་ལགས། བགོ་ལཱ་རལ་
སོང་སྟེ་བཙེམ་ནི་འབདཝ་ཨིན། འདི་འབདཝ་ད་མིག་གིས་མ་མཐོང་པར་
ཁབ་འཇུ་མི་ཚུགས་པས་ཟེར་ཞུ་ནུག། རྫོང་དཔོན་གྱིས་སྐུདཔ་མཚིལ་མ་བཏབ་
སྟེ་འཁལ་ཞིནམ་ལས་ཁབ་འཇུས་ཟེར་གསུངས་གསུངས་མས། ཁོ་གིས་ཁབ་
རང་འཇུ་ཚུགས་པ་ཅིན་འདི་ང་རང་དགའ་ཡི་ལགས། འདི་འབདཝ་ད་ཁབ་
ཀྱི་ལུང་རང་མི་མཐོང་པས་ཟེར་ཞུ་ཞིནམ་ལས། རྫོང་དཔོན་གྱིས་ཀྱེ་ནཱ་གཏང་

ཅིག། ང་གིས་འཇུ་གེ་ཟེར་གསུངས་ནུག། དེ་ལས་ཁོ་གིས་སྐུད་པའི་མགུ་ཏོག་ཨ་
བ་ནང་སྤང་སྟེ་ཕུལཝ་ད་རྫོང་དཔོན་གྱིས་སྐུདཔ་དེ་ལེན་ཏེ་སྐུད་པའི་
མཐའམ་ཞལ་ནང་བཙུགས་ཏེ་མཚིལ་མ་སྦྱང་བཏབ་ཞིནམ་ལས་ཁབ་འཇུ་ཏེ་ཁོ་ལུ་
གནང་ནུག། དེ་ལས་ཁོ་གིས་བཀའ་དྲིན་ཆེ་ཟེར་ཞུ་ནུག། རྫོང་དཔོན་སྐུ་རྒྱབ་
ཐལ་ཞིནམ་ལས་ཁོ་ཡང་ནོར་བདའ་འབད་ཁྱིམ་ནང་ཡར་སོ་ནུག། དེ་ལས་ཁོ་ཆ་
རོགས་ཚུ་འབད་སར་སོང་སྟེ་ད་རུང་རྒྱལ་ལེན་ཆེ་ནུག། དེའི་ཤུལ་ལས་ཆ་
རོགས་ཚུ་གིས་ནམ་ཡང་ཁོ་ལུ་དེ་བཟུམ་གྱི་ལོ་རྒྱུས་མ་བཤད་པས།
དེ་སྦེ་ཁོ་གིས་མགུ་བྱིད་རྐྱབ་ཅི་རང་རྒྱལ་དཔོག་ཟ་བའི་ལོ་རྒྱུས་དང་
རྫོང་དཔོན་ལུ་ཡང་མ་བཏུབ་པའི་ལཱ་གཟོབ་འབད་མི་ཚུ་བགྲོད་ཀྱིས་བགྲོད་ཀྱིས་
འབད་མོང་སྒར་རྫོང་དཔོན་གྱིས་མཁྱེན་ཆེ་ནུག། ཨིན་རུང་མི་དེ་རིག་པ་ཅན་
ཅིག་ཨིན་མས་མནོ་སྟེ་རྫོང་དཔོན་གྱིས་དགོངསམ་མ་ཁྲེལ་བར་འབོ་སྟེ་ཁོ་རའི་
ཨ་དྲུང་བླ་ཁར་བཙུགས་བཞག་ནུག། །། །
ཨུ་རྫ་རོང་པའི་ཨ་དྲུང་། །
༈ ཚར་ཅིག་ལུ་རྫོང་དཔོན་ཁམས་སངས་བྱོན་ནི་འབད། ཆིབས་ཁར་ཆིབས།
ཁོ་ཨ་དྲུང་འབད་ཕྱག་ཕྱིད་ཞུ་ཆིབས་ཁྱིད་དེ་བྱོནམ་ད་ལམ་བར་ན་ལྷོདཔ་ད

ཐུགས་བསུན་ཏེ་ཨ་དྲུང་ལུ་བཤད་ཐོ་བཏང་ཟེར་གསུངས་གསུངམ་མས། དེ་ལས་
ཁོ་གིསདྲག་ཤོས་སྤྱན་དེ་ཕར་གཟིགས་ཚུར་གཟིགས།།
མི་སེར་སྐྱིད་སྡུག་གཟིགས་ནི་མན་པས།།
སྨན་ཆུང་མཉེན་ལྕག་ཤིག་ཤི་གཟིགསཔ་མས།།
དྲག་ཤོས་ཕྱག་དེ་ཕར་གཡུག་ཚུར་གཡུག།
ཨ་རྟག་སྒྲིག་གི་ལང་ཤོར་མན་པས།།
ན་ཆུང་བུ་མོ་ཤོག་ཟེར་གསུངམ་མས།།
དྲག་ཤོས་དབུ་དེ་ཕར་དྲིལ་ཚུར་དྲིལ།།
སྐེ་ནི་ཧེང་སྟེ་གཟིགས་པ་མན་པས།།
ན་ཆུང་བཀུག་པའི་བརྡའ་ལན་ཨིན་པས།། ཟེར་ཞུ་སྟེ་དྲག་ཤོས་ཡང་
ཐུགས་མཉེས་ནུག།
དེ་སྦེ་ཁོ་མོང་སྒར་རྫོང་དཔོན་གྱིས་བདག་འཛིན་འབད་བཞག་སྟེ་གཡུས་སྐོར་ཡང་
མ་ལྷོད་པར་མོང་སྒར་རང་ཤི་སོང་པའི་ལོ་རྒྱུས་བཤདཔ་ཨིན་མས།། །།

ཐིམ་ཕུག་པའི་གྲྭ་རྒས།
༈ ཧེ་མ་ཐིམ་ཕུག་ཆ་འོག་ལུ་གྲུ་རྒས་མ་ཉན་གུ་རུ་ཅིག་ཡོདཔ་ཨིན་མས།
ཁོ་སྡོད་གནས་དགོན་པ་ཨིན་རུང་མང་ཤོས་རང་གྲོང་ཆོག་རྒྱུགས་ཏེ་དཀོར་
རང་ཟ་སྟེ་སྡོད་དོ་ཡོདཔ་ཨིན་མས། ཁོ་ལུ་བུ་ཟེར་རུང་བུམ་ཟེར་རུང་གེ་ར་གི་
ཁྱད་ཆོདཔ་འབད་རྟ་གཅིག་ཡོདཔ་མས། རྟ་དེ་རྟ་ཡིག་ཡང་རྐྱབ་ནི་མེད། རྟ་
ཁྲལ་ཕོགས་རུང་རྒྱུགས་མ་བཏུབ་འབད་ལོ་ལེ་ཤཱ་ཡར་སོ་ནུག། ལོ་རྒྱུས་དེ་
བགྲོད་ཀྱིས་འབད་ཐིམ་ཕུག་རྫོང་དཔོན་གྱིས་མཁྱེན་ཆི་ནུག། །
རྫོང་དཔོན་གྱིས་རོགས་ལྷ་བྱ་དམང་ལུ་སྒྲིགས་ཡོད་པ། ཁོ་ལྟས་ངན་
འུག་པར་སྒྲིག་མིན་འདུག། དེ་རྩ་ལས་མི་བཏུབ་པས་མནོ་སྟེ་གྲྭ་རྒས་དེ་འབད་
ས་བོད་གཅིག་དཔག་བཏང་ད་ནུག། དེ་ལས་བོད་དེ་གྲྭ་རྒས་དེ་འབད་སར་སོང་
སྟེ་དབའི། གྲྭ་རྒས་ཁྱོད་རྟ་དེ་ག་འདེ་འབད་སྨོ ཟེར་དྲིསཝ་ད་གྲྭ་རྒས་
ཀྱིས་ངེ་རྟ་དེ་དམརཔོ། བཞི་དཀར། མཇུག་དཀར། སྤེན་གདོང་ཅིག་ཨིན་ཟེར་
སླབ་སྟེ་བོད་ཀྱིས་མནོ་མི་ལན་དེ་རྐྱབ་མ་བཏུབ་པས། །
ཁོ་གི་ལན་དེ་བློ་ལུ་མ་འཐད་པར་བོད་དེ་གིས་དབའི། ཁོ་རེད།
ག་འདེ་འབད་ནི་རྩིས་སྨོ ཟེར་དྲིསཝ་ད། ད་རུང་གྲྭ་རྒས་ཀྱིས་སྣང་མེད་སྐྱུར་ཏེ་
ང་རང་འགྲོ་དོན་རེ་འགྱོཝ་ད་ཨ་ཙི་རེ་ཞོན། མ་ཐེགཔ་རེ་ཡོདཔ་ད་བ་སྦྲགས་

བུད་སྦྲགས་རེ་བཀལ། གྲོང་ཡུལ་ལས་ཆོས་རྒྱགས་རེ་བཏོན་ནི་ཡོདཔ་དང་
བཏོན་བཅུག་འབད་བཞག་ནིའི་རྩིས་ཨིན་ཟེར་ལན་འཇལ་ནུག། །
དེ་ལས་བོད་དེ་ཇེ་ལོད་རང་ཙིགཔ་ཟ་སྟེ་དབའི་གྲྭ་རྒས་མཇེ་བལྡག་
བལྡག་པ། ག་འདེ་སླབ་རུང་ཉན་ཁུག་མིན་འདུག། དེ་སྦེ་འགྱོ་བཏུབ་ག 
ཟེར་སླབ་ད་གྲྭ་རྒས་ཀྱིས་ཞི་ཏོག་ཏོ་འབད། ལོད་འགྱོ་བཏུབ། རྟ་གིས་འགྱོ་མ་
བཏུབ་ཟེརཝ་ག་དེ་ཡོད་པ། གནམ་མེད་ས་མེད་བགྲོད་རྐྱབ་སྟེ་འགྱོ་བ་ང་རང་
གིས་ཡང་རྟ་ཁར་མི་ཆགས། བགྲོད་ཀྱིས་བགྲོད་ཀྱིས་འབད་ས་ཐང་དང་གྱེན་
ལུ་འགྱོ་བཏུབ། ཟེར་ལན་འཇལ་ནུག།
དེ་ལས་བོད་དེ་ཙིགཔ་མི་ཟ་དགུ་ཟ་ཟ་རུང་གྲྭ་རྒས་ལུ་ག་ནི་ཡང་སླབ་
མ་ཚུགས་པར་ངོ་ཚ་སི་སི་འབད་ཆུ་ཕོརཔ་གང་ཐོབ་ནི་ཕར་བཞག་གྲྭ་རྒས་དང་
བློ་རང་ལྷ་མ་ཚུགས་པར་ལོག་ཐིམ་ཕུག་རྫོང་ལུ་ཡར་སོ་ནུག། །
རྫ་མཁན་གྱི་བསོད་སྙོམས།
༈ ཚར་ཅིག་ལུ་སྒོམ་ཆེན་དག་པ་ཅིག་བསོད་སྙོམས་བཤལ་ཡི་བཤལ་ཡི་
རང་རྫ་མཁན་པའི་གཡུས་ཁ་ལྷོད་ལྷོདཔ་མས། ཕར་ལུ་ཁྱིམ་སྦོམ་གཅིག་གི་སྒོ་
ཁར་བ་དམར་ཁྲམ་གཅིག་ཡོདཔ་མས་བ་དེ་བོ་ཅུང་གསརཔ་འཚར་འཚརཝ་

ཅིག་འབད་ནི་འདི་གིས་བོ་དད་འབད་དེ་སྒོམ་ཆེན་ཚུ་བརྡུང་པར་འོངམ་ད་སྒོམ་
ཆེན་གཅིག་གིས་སྤ་མཁར་གྱི་བོ་ཅུང་ཨའི་དེ་སྤུས་ཙ་འབད་དྲང་བྱིན་བྱིནམ་
མས། དེ་ལས་གནསཔ་ཟམོ་དེ་གནམ་མེད་ས་མེད་དུམ་ལང་སྟེ་སྤྱང་ལོག་
ཆོསཔ་བཀྲ་མ་ཤིསཔ་ཚུ་ངེ་བ་ག་ཅི་འབད་བརྡུངོམ་སྨོ ངེ་བ་གིས་ཁྱོད་ལས་
ལྟོ་ལྷང་མས་ག ག་ཅི་གནོདཔ་སྐྱེལ་ཡི། སྤྱང་ལོག་རོགས་ཀྱི་ཁྱིམ་ནང་
འོང་རོགས་ཀྱི་བ་བརྡུང་ཟེར་གནམ་མེད་ས་མེད་ཁ་འཆལ་ཏེ་མནོ་ཚད་དྲན་ཚད་
སླབ་སླབ་ཨིན་མས།
དེ་ལས་སྒོམ་ཆེན་ཚུ་དབུགས་བགམ་སྟེ་ཁྱིམ་དེ་ལས་བསོད་སྙོམས་ཡང་
མ་ལྷང་པར་ཡར་སོ་ནུག། ཨ་ཙི་ཐག་རིང་སར་ལྷོདཔ་ད་ཨམ་དེ་གི་ཚོགས་
བརྡའ་ཚུ་མནོ་བསམ་བཏང་ཡི་རང་སྒོམ་ཆེན་རྒས་ཤོས་དེ་དབུགས་བགམ་སྟེ་
ཆ་རོགས་ཚུ་ལུ་དེ་སྦེ་སླབ་ནུག། ཁྱེད་ཚུ་ན་སྒུག་སྡོད་ང་ལོག་སོང་སྟེ་
ཨམ་དེ་ལུ་ལན་ཅིག་རྐྱབ་དགོ་པས། མོ་གི་གཏམ་ཚུ་བཞུ་རང་མི་ཚུགས་པས་
ཟེར་སླབ་སྟེ་རྒས་ཤོས་དེ་ལོག་ཡར་སོ་ནུག།
སྒོམ་ཆེན་རྒས་ཤོས་དེ་ཨམ་དེ་གི་སྒོ་ཁར་སོང་སྟེ་ཨ་མ་རང་ཟེར་
སྐད་རྐྱབ་སྟེ་འབོ་ཞིནམ་ལས་ཨམ་དེ་སྒོ་སྒྲིག་ནང་ལས་ལྟ་སྟེ་ད་རུང་ག་ཅི་སྨོ
སྤྱང་ལོག་དེ་འཐོན་ཡི་ཟེར་སླབ་ད་སྒོམ་ཆེན་གྱིས་ཨམ་གྱི་ལྟ་ཚེ་ང་བཅས་བསོད་

སྙོམས་ལྷང་པ་ཨིན་མས་མནོཝ་མས། ང་བཅས་ཨམ་འབད་ས་རྫམ་ཉོ་བར་འོང་
འོངམ་ཨིན། རྫམ་བཙོང་ནི་མེད་ག ཟེར་དྲིསཝ་ད་ཨམ་ཡང་གདོང་གནག་
ཐུམ་རང་བཏང་སྟེ་ལོག་ཁྱིམ་ནང་འཛུལ་ཏེ་སྒོ་སྒྲིག་ཏག་ཟེར་བསྡམས་ཆེ་ནུག།
སྒོམ་ཆེན་ཆོས་ལྷག་མི།
༈ ཧེ་མ་རྣམ་ཐེར་རླུང་འོག་ལུ་དགོན་སྡེ་ཅིག་ནང་ཆོསཔ་གཅིག་ཡོདཔ་མས།
ཉིནམ་ཅིག་གཡུས་ཁར་ཆོས་ལྷག་པ་སོང་སོངམ་མས། ཁོ་སྒོམ་ཆེན་ཟེར་སླབ་སྟེ་
ཆོས་པའི་གྲལ་བཞགཔ་མ་གཏོགས་ཆོས་གནམ་མེད་ས་མེད་ལེགས་ཤོམ་འབད་
མི་ཤེས་དོ་ཡོདཔ་ཨིན་མས། ཨིན་རུང་མི་གནག་པའི་གཡུས་ཁར་ཆོསཔ་
ལེགས་ཤོམ་དཀོན་ནི་འདི་གིས་ཁོ་འབོ་དགོཔ་ཐལ་སོ་ནུག།
དེ་ལས་ཁོ་ཆོས་ལྷག་སའི་ཁྱིམ་ནང་སོང་ཐུགཔ་དང་ཇ་ཚུ་གཡུས་སྤྱོད་
བཟུམ་འབད་འཐུང་། དེ་ལས་ཆོས་མགུ་བཙུགས་ཏེ་ཉིནམ་གཅིག་ལྷག་ཞིནམ་
ལས་ཕྱི་རུ་ཆོས་མཇུག་བསྡུ་རནམ་ད་ཆོས་ཀྱི་མཇུག་ལས་རྒྱ་གར་སྐད་དུ་
ཐོན་ཐོནམ་མས།
དེ་ལས་ཁོ་ཧམ་ཐེག་རང་བཏང་ནུག། གཡའ་རོགས་དང་མཉམ་ཅིག་
འབདཝ་ད་རྒྱ་གར་སྐད་དུ་དྲོ་པ་ཆོས་ཀྱི་དབུ་ལུ་ཐོནམ་ཨིན། ད་ང་རང་རྐྱངམ་

ཅིག་འབདཝ་ད་ཁོ་ཡང་ལེའུ་སོར་ཏེ་མཇུག་ལུ་ཐོན་མས། ཆོས་དེ་ཡ་མཚན་
ཆེ་བས་ཟེར་མནོ་ནུག། ཨིན་རུང་གནསཔ་ལུ་དེའི་སྐོར་ལས་གན་ཡང་མ་སླབ་
པས།
དེ་ལས་ཁོ་གིས་ད་གན་འབད་རུང་གཅིག་སླབ་དགོཔ་འོང་མནོ་སྟེ་
སྐད་མར་གཞོལ་སིའུ་ཅིག་འབད་རྒྱ་གར་སྐད་དུ་ཕི་ལིན་ཐུང་། བོད་སྐད་དུ་ཉོད་
ཐུང་། དེ་ལས་གེ་ར་ལྷག་ཚརཝ་ཨིན་ཟེར་སླབ་སྟེ་ཆོས་སྒྲོམ་ཞིནམ་ལས་
ཆོས་མཇུག་བསྡུ་ད་ནུག། ཕྱི་ལིན་ཐུང་ཟེར་མི་དོན་དག་ནི་ལྕེ་གིས་ལྡོག་སྟེ་
བཏང་། ཉོད་ཐུང་ཟེར་མི་དོན་དག་ནི་སྐོད་མར་བཏང་བཞག་ཟེར་ཨིན་མས།
དེ་ནི་སྒོམ་ཆེན་ཁོ་རང་གིས་དྲན་པ་བཏོན་ཏེ་མ་འབད་བ་མ་གཏོག་དྲོ་
པ་ཆོས་མགུ་བཙུགསཔ་ད་རང༌ ཆོས་མགུ་མཇུག་འབད་བཞག་སྟེ་ཞབས་
ལས་འབད་ལྷག་ལྷགཔ་ཨིན་མས།། །།
མི་ཤི་བླམ། །
༈ ཧེ་མ་གྲྭ་ཚང་ཅིག་ནང་མི་ཤི་བླམ་གཅིག་བཞུགས་ཡོདཔ་མས། ཚར་
ཅིག་གཡུས་ཁ་ལུ་མི་གཅིག་ཤི་སྟེ་དེའི་འགྲོ་དོན་ལུ་རྫོང་ནང་ལས་མི་ཤི་བླ་མ་
ཞུ་ནི་འབད་མི་ཤི་རྩ་བོ་དེ་ཞོན་རྟ་གཅིག་ཁྱིད་འབད་སོང་སྟེ་མི་ཤི་བླམ་ལུ་

དགོངས་སྐོར་ཞུ། དེ་ལས་བླ་མའི་ཕྱག་དཔེ་དང་ཁྲུས་ཁུག་ཚུ་ཁོ་རང་གིས་
འབག། བླམ་ཆིབས་ཁར་བཀལ་འབད་ཞུ་ཞུཝ་མས།
དེ་ལས་གཡུས་ཀྱི་མཇུག་ལུ་གྱེན་གུ་ལས་འཛེགསཔ་ད་བླམ་སྐུ་ཉམས་
ལྕི་ནི་དེ་གིས་ཆིབས་ཡང་རྡུལ་ནག་ཤམ་ཤུམ་འབད་ཐོན། ཆིབས་ཀྱི་ལག་བར་
དང་སྒ་བར་ནང་ལས་སྦ་དཀར་ཐོན་ནུག། ཡུདཔ་ཅིག་ལས་ཆིབས་ཡང་འུ་སྡུག་
སུ་ཅིག་སོང་སྟེ་གནམ་མེད་ས་མེད་འཛེགས་ནི་མེད་ཞིནམ་ལས་བླམ་གྱིས་
མི་ཤི་རྩ་བོ་ལུ་གཟིགས་ཏེ་ག་ཅི་སྨོཁྱོད་ཀྱི་རྟ་དེ་འཛེགས་ནི་མིན་འདུག་ཟེར་
གསུངསམ་ད་མི་ཤི་རྩབོ་གིས་ད་ལྷོད་དོ་ལགས་དུམ་གྲ་ཅིག་རང་ཨིན་
ལགས། རྟ་ཡང་བླམ་ཞུ་མ་ཚུགས་པར་རྡུལ་ནག་ཆོབ་ཆོབ་ཡར་སོ་ནུག་ཟེར་ཞུ་
ནུག། དེ་ལས་བླམ་ཡང་ཐུགས་མ་བདེ་བར་གཟིགསཔ་ད་མི་ཤི་རྩ་བོ་གིས་
སླབ་དོ་བཟུམ་འབད་རྟ་དེ་ཉམས་ཐག་སོ་ནུག་ཟེར་ཨིན་མས།
དེ་ལས་མི་ཤི་བླམ་དེ་ཁོ་རའི་སྐུ་ཉམས་ལུ་གཟིགས་ཏེ་ཐུགས་འཕམ།
དེ་བསྒང་གི་བླམ་ཚུ་གནམ་མཁའ་ལས་ཡང་འཕུར་བྱོན་པའི་ལོ་རྒྱུས་འདུག།
ད་རིས་ཀྱི་བླམ་རྟ་གིས་ཡང་འབག་མི་ཐེག་པས ་ཟེར་གསུངས་ནུག་གོ། །

རྡོ་བཙོ་སྦྱང་མི།
༈ ཧེ་མ་སྤ་རོ་ལུ་མི་དག་པ་ཅིག་རྡོ་བཙོ་རྐྱབ་སྟེ་སྡོད་སྡོདཔ་མས། ཁོང་གི་
བླ་ཁར་ཨབ་ཅིག་ཡང་ཡོདཔ་མས། ཨབ་དེ་ཆང་འཐུང་ཞིནམ་ལས་རྡོ་བཙོ་
ཝ་ནང་འཛུལ་ཏེ་ཆུ་སྦྱང་སྡོདཔ་ད་ཆ་རོགས་ཚུ་གིས་སྨན་རྡོ་གི་ཆུ་དང་
ཆང་ཁ་འཐབ་པ་ཅིན་ར་བཟི་འོང་ཆང་གནམ་མེད་ས་མེད་མ་འཐུང་ཟེར་སླབ་
རུང་ཨབ་དེ་གིས་ཁ་གིས་འོང་འོང་བཏུབ་བཏུབ་ཟེར་སླབ་ཅི་རང་ཆང་
འཐུང་སྡོད་སྡོདཔ་མས། ཡུདཔ་ཅིག་ལས་ཨབ་དེ་ཆང་གིས་བཟི་སོ་ནུག།
དེ་ལས་གནམ་བསྲོ་ཞིནམ་ལས་ཆ་རོགས་ཚུ་བཙར་ནུར་བཏང་སྟེ་ཝ་
ལས་ཐོན་ཡི་རང་བགོ་ལྭ་གྱོན་འབད་རང་རང་སོ་སོའི་ཁྱིམ་ནང་ཡར་སོ་ནུག།
བགྲོད་ཀྱིས་བགྲོད་ཀྱིས་འབད་ཆ་རོགས་གེ་ར་སོང་ཨབ་དེ་ཁོ་རང་རྐྱངམ་
གཅིག་རྡོ་བཅོ་ཝ་ནང་ལུས། ཆང་གི་དྲོད་དང་ཆུ་གི་དྲོད་ཀྱིས་འབད་ཨབ་དེ་
གཉིད་ཐལ་སོ་ནུག། དེ་ལས་གཉིད་ལམ་ནང་ཨབ་དེ་ཁོ་རང་རྐྱངམ་ཅིག་ཁ་
བའི་ནང་འགྱོ་ས་མཐོང་། རྐངམ་ག་ཏེ་བཏེགས་རུང་ཁ་བའི་ནང་འབྱིང་།
ལགཔ་ག་ཏེ་རྐྱབ་རུང་ཁྱེགས་དང་ཁ་བའི་ནང་ཚུད་དེ་ཡུདཔ་ཅིག་ལས་ཁོ་
གྱང་པའི་ཤུགས་ཀྱིས་གཉིད་ཚོརཝ་ད་རྡོ་བཙོ་སྦྱང་མི་ཆ་རོགས་ཚུ་གཅིག་ཡང་མི་
འདུག་ཟེར་ཨིན་མས།

ཁོ་རང་རྐྱངམ་ཅིག་ཆུའི་ཝ་ནང་གནམ་དགུན་གྱང་སྟེ་བསིལ་ཀྱིས་
བསྡམས་ཏེ་ཁྱེགས་ཆགས་སག་ས་ཐོན་སོ་ནུག་ཟེར་ཨིན་མས། གཡའ་ང་ཆུ་
སྦྱང་སྟེ་སྡོད་སྡོདཔ་ཨིན། ཆུ་ཡང་མིན་འདུག་མནོ་སྟེ་ལྟ་བའི་བསྒང་ལས་
ཝའི་གཤམ་གྱི་ཁབ་སྲུབ་བཏོན་བཞག་སྟེ་ཆུ་དུམ་གྲ་ཅིག་ཡང་མེད་པར་ཐོན།
དུས་ཚོད་ཡང་བྱ་ཐེངས་དང་པ་སྐོར་ཡར་སོ་ནུག་ཟེར་ཨིན་མས། དེ་ལས་ཁོ་རྩ་
འགེངས་ལོང་སྟེ་བགོ་ལ་ཤར་ཤོར་ཅིག་གྱོན་འབད་སི་ཧུག་ཧུ་འབད་ཁྱིམ་ནང་
ཡར་སོ་ནུག་གོ། །
བཀྲ་ཤིས་རྡོ་རྗེ།
༈ ཧེ་མ་བུམ་ཐང་ཉི་མ་ལུང་གྲྭ་ཚང་ནང་ཨུ་ར་སྤང་མཁར་ལས་བཀྲ་ཤིས་
རྡོ་རྗེ་ཟེར་སྐུ་དྲུང་ཅིག་བཞུགས་ཡོདཔ་མས། ཆུ་སྨད་དཀར་གཞོང་གི་བཀའ་
འགྱུར་དེ་ལོ་ལྟར་བཞིན་དུ་གནམ་དགུན་ཉི་མ་ལུང་གི་དགེ་སློང་ཚུ་གིས་ལྷག་དོ་
ཡོདཔ་མས། དེ་འབད་སྦྱིན་བདག་གིས་ཞུཝ་བཞིན་དུ་གྲྭ་རྒས་དག་པ་ཅིག་དང་
སྐུ་དྲུང་བཀྲ་ཤིས་རྡོ་རྗེ་དེ་ཁར་དགེ་སློང་ཚུ་དཀར་གཞོང་ལུ་བཀའ་འགྱུར་ལྷག་པ་
བྱོན་བྱོནམ་མས། སྤང་མཁར་བཀྲ་ཤིས་རྡོ་རྗེ་གྲྭ་ཚང་ནང་ལས་བྱོནམ་ད་ལྷམ་ཆ་
གཅིག་རྐང་པར་བཙུགས། ད་རུང་ལྷམ་གསརཔ་བཙེམ་ནི་ཅིག་འབག་འབད་བྱོན་
ནུག། བཀའ་འགྱུར་ལྷག་པའི་སྐབས་དགུང་སེང་ལུ་མ་ཡེངས་པར་བཙེམ་སྟེ་

བཀའ་འགྱུར་མཇུག་བསྡུ་བའི་བསྒང་ལས་སྤང་མཁར་བཀྲ་ཤིས་རྡོ་རྗེ་གི་གྲྭ་ལྷམ་
དེ་ཡང་བཙེམ་ཚར་ནུག། བཀའ་འགྱུར་གྲོལ་ཞིནམ་ལས་སྦྱིན་བདག་གིས་
སྤང་ནང་ཆུ་ཚན་བསྐོལ། སློབ་དཔོན་དང་དགེ་སློང་ཚུ་ཉིམ་གཅིག་སྐུ་ཁྲུས་གནང་སྟེ་
སྐུ་ངལ་གནང་བཅུག་ནུག།
དེའི་ནངས་པ་གསོལ་ཇ་དང་བཞེས་ཐུག་དྲངས། དེ་ལས་གསོལཝ་དྲངས་
འབད་དོག་རང་འབྱོན་རནམ་ད་སྤང་མཁར་བཀྲ་ཤིས་རྡོ་རྗེ་གི་གྲྭ་ལྷམ་
གསརཔ་དེ་ལས་ཡ་གཅིག་ག་ཏེ་འཚོལ་རུང་འཚོལ་མ་ཐོབ་པས། དེ་ལས་སྦྱིན་
བདག་དང་ཁོང་རང་དགེ་སློང་ཚུ་རུབ་སྟེ་ཁྱིམ་གྱི་ཕྱི་ནང་ག་ཏེ་འཚོལ་རུང་
ལྷམ་གསརཔ་ཡ་གཅིགཔ་དེ་འཚོལ་མ་ཐོབ་པས། སྤང་མཁར་བཀྲ་ཤིས་རྡོ་རྗེ་
གིས་ལ་ལུ་ཅིག་ལུ་ཨ་ཁད་ཡང་དཔག་ནུག། ཨིན་རུང་དགེ་སློང་ཚུ་དང་
སྦྱིན་བདག་ཚུ་གེ་ར་ཁ་རུབ་སྟེ་སྐུ་དྲུང་ལུ་བཤད་དེ་སླབ། ཤུལ་ལས་ག་གིས་རང་
ཐོབ་རུང་དེ་ལུ་ལྷམ་ཡ་ཅིག་གིས་ཕན་མི་ཐོགས་འདི་བ་སྤང་མཁར་བཀྲ་ཤིས་
རྡོ་རྗེ་ལུ་སྤྲོད་དགོཔ་བཟོ་འབད་གྲྭ་རྒས་དང་དགེ་སློང་དམང་བྱོན་སོ་ནུག།
ཁོང་བྱོན་པའི་ཤུལ་ལུ་སྦྱིན་བདག་ཚུ་སྐུ་དྲུང་གི་ལྷམ་བྱང་པའི་སྐོར་ལས་
བློའོ་རྐྱབ་པ་མ་ཚད་ཁོང་ཚུ་ཡིད་འཕམ་ནུག། བཀྲ་ཤིས་རྡོ་རྗེ་ཁོ་རང་ཡང་
ག་རང་ཨིན་རུང་ང་གིས་ཧིང་ཐུབ་འབད་བཙེམས་མི་ལྷམ་དེ་བླམ་ཞུཝ་དེ་ཞུ་ཆི་
ནུག་མནོ་སྟེ་བློ་ཁོལ་ལྷང་ལྷ་འབད་ལོག་བྱོན་བྱོནམ་མས།

ཁོང་སློབ་དཔོན་ཚུ་དཀར་ཞོང་ལས་མར་འབབས་ཏེ་ཆུའི་མཐའ་མའི་
སྤང་ཐང་ལས་འགྱོཝ་ད་སྤང་མཁར་བཀྲ་ཤིས་རྡོ་རྗེ་གིས་ད་རིས་ངེ་རྐངམ་
གཡསཔ་འདི་མ་བདེ། ཟླཝ་ལང་མ་ལང་ཅིག་ལྷམ་མ་བཙུགས་པར་བཞག་ནི་དེ་
གིས་ལྷམ་ཨ་ཙི་དམ་དམ་འོང་ནི་ཨིན་མས། ཡང་ན་ལྷམ་ནང་རྩང་ཅིག་
ཡོདཔ་འོང་ནི་ཨིན་མས་ཟེར་སླབ་ཅི་རང་སོང་ནུག། ཨིན་རུང་རྩ་འགེངས་ཏེ་
བགྲོད་ཀྱིས་བགྲོད་ཀྱིས་འབད་རྐངམ་ཞྭ་ཐེང་འབད་དེ་བྱོན་ནུག།
དེ་ལས་ཁོང་ཚུ་ཉི་མ་ལུང་དགོན་པའི་མཇུག་གི་གྱེན་དེ་ལས་འཛེགས་
པའི་བསྒང་ལས་སྤང་མཁར་བཀྲ་ཤིས་རྡོ་རྗེ་ག་དེ་འབད་རྩ་འགེངས་འཛེགས་
རུང་འཛེགས་མ་ཚུགས་པས། ཡུདཔ་ཅིག་ལས་འཛེགས་རང་མ་ཚུགས་ཞིནམ་
ལས་ད་རིས་ལྷམ་དེ་ནང་ག་ཅི་ཨིན་ན་ཅིག་འདུག་ཟེར་ཁོང་རང་ས་སྡོད་དེ་
རྐང་པ་ལས་ལྷམ་ཕུདཝ་ད་ལྷམ་ཡང་ཕུད་མ་ཚུགས་པས། དེ་ལས་ཆ་རོགས་ཚུ་
རབ་རུབ་བཏང་སྟེ་རྐངམ་ཡང་ཆད་སག་ས་འབད་འཐེན་ཏེ་ལྷམ་ཕུདཝ་ད་
རྐངམ་གཡས་པར་ནང་ན་ལས་ལྷམ་གསརཔ་དེ་བཙུགས་དེའི་ཕྱི་ཁ་ལས་ལྷམ་
རྙིངམ་དེ་བཙུགས་ཏེ་ལྷམ་གཉིས་བརྩེགས་བཙུགས་འདུག་ཟེར་ཨིན་མས། །
དེ་ལས་ཆ་རོགས་ཚུ་ཁོ་ལུ་ལྟ་སྟེ་དགོད་བྲ། ཁོ་རང་ངོ་ཚཝ་ཨིན་ན་
དབུགས་བགམ་ཨིན་ན་མ་ཤེསཔ་ཐལ་སོ་ནུག་གོ། །

གཞིས་ལན་ནམ་གསུམ།
༈ ཧེ་མ་འབྲུག་རྒྱལ་གཉིས་པ་སྐུ་ཞོག་འཇིགས་མེད་དབང་ཕྱུག་མཆོག་
རྫོང་ཁག་སོ་སོའི་གཟིགས་ཞིབ་དང་མི་སེར་གྱི་སྐྱིད་སྡུག་གཟིགས་ནིའི་དོན་ལུ་
བུམ་ཐང་ལས་ཀྲོང་གསར། དབང་འདུས་ཕོ་བྲང་། སྤུངས་ན་ཁ། ཐིམ་ཕུག་
དང་སྤ་རོ་ཚུ་ལུ་གཟིགས་ཞིབ་གནང་སྟེ་ཧཱ་རྫོང་ནང་ཕེབས་ནུག། །
དེ་ལས་ཧཱ་ལུ་བཞུགས་མི་དཔོན་ཁག་ཚུ་གིས་ཞབས་བསུ་སེར་དྲངས་
དང༌ གཞིས་ལན་ཚུ་མ་བཏུབ་བཏུབ་འབད་དྲངས། མི་སེར་ཚུ་གེ་ར་འཛོམས་ད་
ཨབ་གཅིག་གིས་ཞབས་ཀྱི་ཕྱག་ཕྱིད་ཞུ་སྟེ་གཞིས་ལན་སྡིགས་པས་སྨྲ་རེད།
ཇ་ཡོད་པ་ལུ་འབྲས་སིལ་ཡོད་པ་ལུ་ལྟོ་ཡོད་པ་ལུ་སྤག་ཡོད་པ་ལུ་
གསོལ་འགྱེར་མ་འདྲཝ་རྣམ་པ་སྣ་ཚོགས་ཡོད་པ་ལུ་ཆང་སིང་ཆང་ཨ་རག་
ཨ་རག་བསྐོལ་བསྐོལཝ་ཡོད་པ་ལུ་ཨིན་མས། གཞི་ལེན་གནམ་མེད་ས་མེད་
སྡིགས་ནུག་ཟེར་སླབ་ད་སྦོ་ལོགས་ཁར་སྡོད་མི་བུ་ཚུ་གཅིག་གིས་ཨ་ཞང་ཁྱོད་
ཟ་ཡི་ག་ཟེར་དྲིསཝ་ད། ཁོ་གིས་ཟ་མའི་རྒྱལ་ཁར་ང་ཡང་ཚུད་པ་ཅིན་ཟེར་
ཟ་དགོ་མནོ་སྟེ་སླབ་པའི་ལོ་རྒྱུས་ཨིན་ཟེར་སླབ་ནུག་གོ།། །།

ཉིནམ་རིང་པའི་ལོ་རྒྱུས།
༈ སྤྱི་ལོ་༢༳༳དབྱིན་ཟླ་༦ པའི་ནང་འདི་ཕྱི་གཏན་གྱི་སྐྱབས་
གནས་དམ་པ་རྗེ་མཁན་སྤྲུལ་སྐུ་འཇིགས་མེད་ཆོས་གྲགས་ཀྱིས་ཐིམ་ཕུག་བདེ་
ཆེན་ཕོ་བྲང་ལུ་སྐྱ་སེར་ཡོངས་ལུ་རྒྱལ་བའི་བཀའ་འགྱུར་རིན་པོ་ཆེའི་ལྗགས་
ལུང་ཟླཝ་གསུམ་གནང་མི་ནང་ལུང་ཞུ་མིའི་གྲལ་ཁར་མི་དག་པ་ཅིག་བློའོ་
རྐྱབ་སྡོདཔ་ད་གཅིག་གིས་ང་བཅས་རྗེ་རིན་པོ་ཆེ་ལུ་ཡེ་ཤེས་པའི་ལྗགས་
དང༌ ཡེ་ཤེས་པའི་སྤྱན་ཟེར་མི་དེ་ཐེག་རི་འབའ་རེག་ཡོདཔ་འོང་ནི་ཨིན་མས།
ང་བཅས་ར་འབད་བ་ཅིན་འཛོམས་འདུ་རྐྱབ་སར་དུས་ཡུན་དུམ་གྲ་ཅིག་བློ་སྐད་
སེང་སྟེ་སླབ་རུང་སྐོལམ་ཚ་སྟེ་འདྲེགས་མི་ཚུགས་པས། རྗེ་རིན་པོ་ཆེ་ལུ་ནི་
ཉིནམ་ད་རིས་ནངས་པ་མེད་པར་དྲོ་པ་ལས་ཕྱི་རུ་ཚུན་ཚོད་ལྗགས་ལུང་གནང་
རུང་གསུང་སྐད་གྲིབ་ནི་མིན་འདུག།
དེ་བཟུམ་འབད་སྤྱན་ཡང་གྲིབ་ནི་མེད་པར་གསལ་དྲག་ཨིན་མས།
ཟླཝ་གསུམ་བཞི་པའི་ནང་ཉིནམ་གན་བ་རིང་པས་ས་རྗེ་གི་གསུང་སྐད་དང་
སྤྱན་ལུ་གསལ་གྲིབ་མེད་པར་ཡ་མཚན་ཆེ་ཏོག་ཏོ་ཨིན་མས་ཟེར་སླབ་ནུག།
དོན་དག་ངོ་མ་དེ་ཁོ་རང་བཀའ་འགྱུར་ལྗགས་ལུང་གྲོལ་ནི་མེད་པར་
དབངམ་ངལ་ངལཝ་ཨིན་མས།། །།

ཁེངས་བུ་ལིའི་བོད། །
༈ ཧེ་མ་ཁེངས་བུ་ལི་ལས་རྣམ་རྒྱལ་ཟེར་མི་ཅིག་བོད་འབད་བ་སོང་
སོངམ་ཨིན་མས། ཁོ་ཀྲོང་གསར་རྫོང་ནང་སོང་དཔོན་སློབ་ཀྱི་ཕྱག་དབང་བཅར་
ཞིནམ་ལས་ལྟོ་ཟན་ལག་སྟོང་ཕྱག་མཇལ་ཟངས་ཀྲམ་ཕྱེད་དང་གཉིས་ཕུལ་
འབད་བོད་འབད་ནུག། ཁོ་ལོ་གཅིག་སྒྲིག་རྒྱུགས་ཞིནམ་ལས་དཔོན་སློབ་
ཀྱིས་བོད་ཀྱི་དར་དཔོན་ལུ་ད་རིས་ནཱ་ལུ་ཕྱག་ལཱ་ཡང་འདི་ཟེར་གཱནི་ཡང་མིན་
འདུག། བོད་ཚུ་ཕྱི་སེལ་རྐྱབ་གཡུས་སྐོར་བཏང་ད་ཟེར་བཀའ་གནངམ་ད་
རྣམ་རྒྱལ་ཡང་གནས་སྐབས་ཅིག་གཡུས་སྐོར་འགྱོ་མིའི་ཐོ་བཀོད་ནང་ཚུདཔ་ལས་
དཔོན་སློབ་ཞབས་ལས་ཕྱག་དབང་ཞུ་འབད་ལོག་སྟེ་བུ་ལིར་ལྷོད་ནུག།
 ཁོ་ལོག་སྟེ་གཡུས་ཁར་ལྷོད་ནུག་ཟེར་གོ་སྟེ་ཉེ་ཚན་གྱི་བུམོ་གཅིག་
ཁོ་ཕྱད་དགོ་མནོ་སྟེ་ཁོ་གི་ཁྱིམ་ནང་ཕྱད་པར་འགྱོཝ་ད་ཁོ་སྒོ་སྒྲིག་རྩ་བར་
གདན་ཁ་གངམ་གཅིག་མཐིང་། དེ་གུ་སྡོད། ལྟག་སྐོར་ཨོལ་སྐོག་སྐྱུར་ཏེ་
མིག་ཏོག་སྒོ་སྒྲིག་ནང་ལས་ཕྱི་ཁར་ལྟ་འབད་སྡོད་ཡོདཔ་མས།
བུམོ་དེ་གིས་ཁོ་མཐོངམ་ཅིག་ཁེངས་ཁ་འབད་ཨ་ཞང་རྣམ་རྒྱལ་
ཡང་ཁརག་ནའོ་（ཨ་ཞང་རྣམ་རྒྱལ་ཡང་ལྷོད་ནུག) ཟེར་སླབ་ནུག། ཁོ་
གིས་གཱནི་ཡང་སླབ་མ་བཏུབ་པས། ད་རུང་བུམོ་དེ་གིས་ཨ་ཞང་རྣམ་རྒྱལ་ཡང་

ཁརག་ནའོ་ཟེར་སླབ་རུང་ཁོ་གིས་ལན་སླབ་ནི་ཕར་བཞག་དགའ་འཛུམ་
ཡང་མ་སྟོན་པས། ད་རུང་བུམོ་དེ་གིས་ཧེ་མ་བཟུམ་ཚར་ཅིག་སླབ་རུང་ལན་
རང་སླབ་མ་བཏུབ་པས།
དེ་ལས་བུམོ་དེ་གིས་ཨ་ཞང་ཁ་ཡང་མི་སཏ་སྤོ་ཟེར་སླབ་ད།
ཨ་ཞིང་རྣམ་རྒྱལ་གྱིས་ང་ཡང་ལེགས་ཤང་གོག་ཤང་ཀྲོང་གསར་དཔོན་སློབ་
ཀྱི་སྒར་པ་མིན་ཡ་ཟེར་སླབ་ནུག། དེ་ལས་བུམོ་དེ་གིས་ཨ་ཞང་འབྱོན་
པས་ཟེར་སླབ་དང་། ཨ་ཞང་གིས་འཐོན་འོང་ཡི་ཟེར་སླབ་ནུག་གོ།
རི་བོ་ཏ་ལའི་ཅག་ཕྱི།
༈ ཧེ་མ་བླ་མ་ནིབ་ཅིག་རྟེན་སྒམ་ཞུ་སྟེ་ལུང་ཕྱོགས་སོ་སོའི་འགྲོ་དོན་
ལུ་བྱོན། རང་རང་སོ་སོའི་གཡུས་སྤྱོད་ཀྱི་ས་ཚིགས་དང་འཁྲིལ་ཏེ་གྲོང་གཡུས་
ཀྱི་མི་སེར་ཚུ་གིས་ཞུ་འབག་སྟེ་རྟེན་སྒམ་ཞལ་ཕྱེས། དེ་སྦེ་རིམ་པ་བཞིན་དུ་
བསྐོར་ཡི་བསྐོར་ཡི་གཞལམ་སྒང་ཆ་འོག་ཁེངས་རྟ་ལིར་ལྷོད་ནུག། །
རྟེན་སྒམ་རྟ་ལི་ཕེབས་ཞིནམ་ལས་སོ་སོའི་གཡུས་སྤྱོད་དང་བསྟུན་ཏེ་
བཤོ་བཀལ། མར་ཆང་སྒྲིག་ཇ་ཆང་དྲངས་འབད་ཞིནམ་ལས་ཕྱི་རུ་མི་སེར་
ཚུ་གེ་ར་ལཱ་ས་ལས་ཁྱིམ་ནང་ལྷོད། ལྟོ་འབྲེལ་ཆོད། བླམ་ནིབ་ལུ་ཚོགས་དྲངས།

དེ་ལས་ཕོ་གསར་མོ་གསར་རྒན་རྒས་ཨ་ལུ་ཆང་ཆུང་ཚུ་རིམ་པ་བཞིན་དུ་གེ་ར་
འཛོམས་ཞིནམ་ལས་མ་ནིབ་ཀྱིས་རྟེན་སྒམ་ཞལ་ཕྱེས། རྟེན་ཞལ་ཕྱེ་བའི་
མཚམས་མཚམས་ལུ་བླ་མ་ནི་བ་ཀྱིས་མ་ནི་བསྐུལ་དེའི་མཇུག་ལུ་ཕྱི་མ་
དག་པའི་ཞིང་ཁམས་ལུ་སྐྱེ་བ་ལེན་ནིའི་སྨོན་འདེབས་ཀྱི་ཚིག་ནང་གནས་མཆོག་རི་
བོ་ཏ་ལར་སྐྱེ་བར་ཤོག་ཟེར་སླབ་ད་མ་ནི་བསྐུལ་སར་ཉན་ཁུག་བཏབ་སྟེ་
མ་ནི་གྱངས་སྡོད་མི་ཨང་རྒས་ཚུ་གིས་ཁེངས་ཁ་ནང་རི་བོ་ཏ་ལར་སྐྱེར་མ་
བི་ཨོ། ཅག་པ་ལེ་ཁྲུར་ཐག་ས། དོན་དག་ནི་རི་བོ་ཏ་ལར་སྐྱེ་མ་བཅུག་ཅིག།
ཅག་ཕྱེ་གིས་ཟ་ཚརཝ་མས་ཟེར་ཨིན་མས། །
དེ་ལས་མ་ནིབ་ཀྱིས་ཁོང་གིས་མནོ་མི་དེ་དང་བསྟུན་ཏེ་ཨ་ཙི་ཅིག་
ལས་མ་ནི་བསྐུལ་ཏེ་སྨོན་འདེབས་གུ་ལྷོདཔ་ད་རྟ་ལི་ཨ་མ་རྟ་ལིར་སྐྱེ་བར་ཤོག།
བུ་ལི་ཨ་མ་བུ་ལིར་སྐྱེ་བར་ཤོག་ཟེར་སླབ་ད་ཨམ་འདི་ཚུ་གེ་ར་དགའ་དྲག་སྟེ་
འཛུམ་སེང་སེ་འབད་ཨོ་རང་ཝན་པ་ཅོ། ཨུ་ཐུ་ཙེ་ཟེབ་ནང་ཐག་ར་སྡུག་པོ་
ལ་དེ་ནག་ཀི་མེ་ཡ་ཆོང་སི་མ་ནིབ་ན་ཕུའི་ལེ་ཟེར་སླབ་ནུག། དོན་དག་
ནི་དེ་སྦེ་རང་ཨིན། ཨ་ཕར་རྩེ་གཟིམ་གཤམ་མར་ཐག་རས་རྒསཔ་ཅིག་ཡོད།
འདི་བཏོན་ཏེ་བླམ་མ་ནིབ་ལུ་ཕུལ་ཟེར་སླབ་སླབ་མས།
དེ་ལུ་ཁུངས་ཀྱི་དབྱེ་བ་འདི་བླམ་མ་ནིབ་ཀྱིས་གསུངས་མི་རི་བོ་ཏ་ལ་ནི་
འཕགས་པ་སྤྱན་རས་གཟིགས་ཀྱི་ཞིང་ཁམས་དང་ཁོང་ཨམ་དེ་ཚུ་གིས་མནོ་

མི་རི་བོ་ཏ་ལ་ནི་གཞལམ་སྒང་རྫོང་གི་གདོང་གཏད་ཆུ་མགུ་ཁ་ཐུག་ཡོད་མི་
བྱག་ཏོག་ཁར་ཡོད་མི་གཡུས་ཚན་ཧེ་མའི་མི་ལམ་གྱི་གཞུང་ལམ་ཕོགས་ས་
ཀྲོང་གསར་ཆ་འོག་ཨིན་མི་གཡུས་ཚན་དེ་ཨིན་མས། གཡུས་དེ་རི་བོ་ཏ་ལ་
བྱག་གི་གུ་སོ་ནམ་ལཱ་འབྱེལ་བཀྲམ་ས་གནམ་མེད་ས་མེད་མེད་པའི་ཁར་
སོ་ཁ་ཅག་ཕྱི་དང་སྦྱང་སེར་གནམ་མེད་ས་མེད་ལང་སྟེ་དགའ་ཏོག་ཏོ་དང་
སྐྱིད་ཏོང་ཏོ་ཅིག་གཱནི་ཡང་མེད་པའི་གཡུས་སྐྱོ་དྲག་ཅིག་ཨིན་ཟེར་ཨིན་མས།།
བཀའ་ཤོག་སྐྱེལ་མི།
༈ ཧེ་མ་བུམ་ཐང་སྟོང་པ་ཕོ་སྐྱེས་གཉིས་བྱ་དཀར་རྫོང་ལས་ཀུར་སྟོད་
ཨང་སྒར་ལུ་བཀའ་ཤོག་སྐྱེལ་བར་བཏང་ནུག། ཁོང་གཉིས་བྱ་དཀར་རྫོང་ལས་
འོང་སྟེ་ཕྱི་རུ་ཞག་སྟང་སྟ་ཟུར་ལུ་ལྷོད་ནུག། དེ་ལས་སྟ་ཟུར་རྒབ་པའི་ཁྱིམ་
ནང་གནསཔ་བརྙའ་སྟེ་སྡོད་སྡོདཔ་མས། །
དྲོ་པ་བྱ་ཐེངས་དང་པ་འབོཔ་ཅིག་ཁོང་གཉིས་ཡར་ལོང་སྟེ་སྐེད་
རགས་བཅིངས་ཕད་ཅུང་གྲྭ་ཁུར་རེ་བཀབ་ནེ་ཐ་མར་བཅིངས་འབད་ཡར་སོ་ནུག།
སྟ་ཟུར་ལས་སོང་སྟེ་རོ་སྡུག་ལ་མགུ་ལྷོད་མ་ལྷོད་ཅིག་ཁར་བྱ་གཅིག་
གིས་བརྗོད་དེ་མེད་བརྗོད་དེ་མེད་ཟེར་སྐད་རྐྱབ་ནུག། བྱ་གིས་འཕྲལ་

འཕྲལ་རང་བརྗོད་དེ་མེད་ཟེར་སྐད་རྐྱབ་ད་ཆ་རོགས་གཅིག་གིས་བྱ་གི་
སྐད་ཡང་ག་འདེ་སྨོ བརྗེད་དེ་མེད་བརྗེད་དེ་མེད་ཟེར་ཨིན་མས་
ཟེར་སླབ་ད། ཆ་རོགས་གཅིག་གིས་དབའི་བྱ་གིས་བརྗེད་དེ་མེད་རང་སླབ་ད།
ཝི་བཀའ་ཤོག་ཨོའོད་པ་(ཁྱོད་ཀྱིས་བཀའ་ཤོག་འབག་འོང་ཡི་ག) ཟེར་དྲིཝ་ད་
ཆ་རོགས་གཅིག་གིས་ཝི་ཨོ་འོད་པ་ཁྱོད་ཀྱིས་འབག་འོང་ཡི་ག) ཟེར་དྲིས་
ནུག།
བཀའ་ཤོག་དེ་གལ་ཅན་གཅིག་ཨིནམ་ལས་དྲོ་པ་ཚབས་ཚ་རིལ་རི་
འབདཝ་ད་བརྗོད་འོང་མནོ་སྟེ་མིག་གིས་མཐོང་སར་བཏོན་ཏེ་ཧང་གུ་ཅན་
སྟེགས་གུ་བཀལ་བཞག་བཞགཔ་མས། དེ་འབག་འོང་ནི་བརྗེད་སོངམ་མས། དེ་
ལས་ཁོང་གཉིས་ཆ་རང་རྒྱགས་སྐལ་མེད་ས། ཞག་ཐེབས་ལུས་ཟེར་སླབ་དོ་
བཟུམ་འབད་བཀའ་ཤོག་གལ་ཅན་དེ་ལོག་སྟེ་ཕར་ཕུད་རྐྱབ་དོ་བཟུམ་འབད་
བཀའ་ཤོག་ལེན་པ་སྟ་ཟུར་རྒྱབ་པའི་ཁྱིམ་ནང་ལོག་དགོཔ་ཐོན་སོ་ནུག། །།
སྦྱང་མའི་གཤོག་མཐིལ།
ཧེ་མ་བུམ་ཐང་ལྕང་ཝ་ལས་ཕོ་སྐྱེས་དག་པ་ཅིག་རོགས་ཀྱི་ལས་མི་
ཤིང་གཞོག་པར་སོང་སོངམ་ཨིན་མས། དེ་སྦེ་དྲོ་པ་རེས་འཆར་རང་

ནགས་ཚལ་ནང་སོང་སྟེ་ཤིང་གཞོག་སྡོད་དེ་ཉིམ་དག་པ་ཅིག་ཡར་སོ་ནུག།
ཉིམ་ཅིག་ནགས་ཚལ་ནང་སོང་སྟེ་ཤིང་ཟ་དྲགཔ་ཅིག་གཞོག་མ་
ཚརཝ་ལས་ཆརཔ་ཤུགས་འབད་རྐྱབ་ནུག། དེ་ལས་ཤིང་གཞོག་མི་ཚུ་
ད་རིས་གནམ་གྱིས་ཤིང་གཞོག་མི་སྟེར་བས་ལོག་ཁྱིམ་ནང་འགྱོ་གེ་ཟེར་
ཡར་སོ་ནུག། ཁོང་གི་གྲལ་ཁར་ཕོ་སྐྱེས་གཅིག་དཔའ་རྟགས་ཡང་ཤུབ་ནང་
བཙུག་ལོང་མེད་པར་དཔའ་རྟགས་ལག་པར་བཟུང་འབད་ཆ་རོགས་ཚུ་གི་རྟིང་
བདའ་སྟེ་རྒྱུགས་ཡར་སོ་ནུག། ཁྱིམ་གྱི་སྦོ་ལོགས་ཁར་ལྷོད་མ་ལྷོདཔ་ཅིག་ཁར་
དཔའ་རྟགས་ཤུབ་བལྟཝ་ད་ཤུབ་ནང་དཔའ་རྟགས་མིན་འདུག་ཟེར་ཨིན་མས།
དེ་ལས་ཁོ་ཆ་རོགས་ཚུ་ལུ་གཱནི་ཡང་མ་སླབ་པར་ཁུག་སིམ་སི་འབད་
ལོག་སྟེ་ཤིང་གཞོག་སར་དཔའ་རྟགས་འཚོལ་བར་ཡར་སོང་ནུག། ནགས་ཚལ་
ནང་ལྷོད་དེ་ཤིང་གཞོག་སའི་མཐའ་འཁོར་དང་གཞོག་ཀོ་འོག་ག་ཏེ་འཚོལ་
རུང་ཁོ་གི་དཔའ་རྟགས་མ་ཐོབ་པས། དེ་ཚེ་ཉིམ་གཅིག་འུ་སྡུག་སྡུག་འཚོལ་
རུང་དཔའི་རྟགས་མ་ཐོབ་པའི་བར་ན་ཆརཔ་ཆད་དེ་ཧ་ཕྱི་འདུག་མནོ་སྟེ་
ཆ་རོགས་ཚུ་ལོག་སྟེ་ཤིང་གཞོག་པར་འོང་པའི་བསྒང་ལས་ཁོ་ཕྱི་ནང་མེད་པར་
ཆར་པ་བཤལ། ཁ་ཡང་སྐམ་འབད་རྐང་མ་གིས་གཞོག་ཀོ་རེ་རེ་བཞིན་དུ་སེལ་
ཏེ་སྡོད་ཡོདཔ་མས།
ཆ་རོགས་ཚུ་ཧ་ལེགས་ཏེ་དབའི་ང་བཅས་དཔྱད་རིས་ཡང་མིན་

འདུག། ཁྱོད་ནཱ་ལུ་ལྷོད་ནུག། གཞོག་ཀོ་སེལ་ཏེ་ག་ཅི་འབདཝ་ཨཽ ཟེར་
དྲིཝ་ད་ཁོ་གིས་ད་རིས་ང་སྐྱེལ་སར་སྐྱེལ་ཡི། ངེ་དཔའ་རྟགས་གཞན་དང་
མ་འདྲཝ་ལེགས་ཤོམ་གཅིག་ཡོདཔ་ཨིན། ད་རིས་བྱང་ད་ནུག་ཟེར་སླབ་ད་
ཆ་རོགས་གཅིག་གིས་ཁྱོད་ཀྱི་ལགཔ་གཡས་པ་ཡོད་མི་དེ་ག་ཅི་སྨོ ཟེར་
སླབ་ནུག།
དེ་ལས་ཁོ་རང་ལགཔ་གཡས་པར་ལྟ་འབད་ཨ་ཙི་ཅིག་ལས་ཨ་
ནི་ངེ་དཔའ་རྟགས་ཨིན། ཨ་ནཱ་ལྟ་ཅིག་རྣོས་རང་སྦྱང་མའི་གཤོག་མཐིལ་བཟུམ་
འབད་འདི་བ་དགའཝ་ཅིག་ཟེར་སླབ་སྟེ་ཤུབ་ནང་བགྲོད་ཀྱིས་འབད་བཙུགས་
འབད་ཁོང་རང་གིས་ཁོརའི་འབད་གཞག་ལུ་ལྟ་སྟེ་དགོད་བྲ་ནུག་གོ།
ཨཔ་སྡེ་པའི་བོད། །
༈ ཧེ་མ་ཤར་ལས་ཕོ་སྐྱེས་ཅིག་བུམ་ཐང་ལུང་པར་ཨཔ་སྡེ་པའི་བོད་
འབད་བར་འགྱོ་ནི་ཟེར་སླབ་ད་ཨའི་གིས་ཁྱོད་བོད་འབད་བར་འགྱོ་མི་དགོ།
ཁྱོད་ཀྱིས་བོད་འབད་དེ་ཆོད་མི་ཐོན། བོད་འབད་བ་ཅིན་ཕོ་སྐྱེས་གསར་
རིསམོ། ཤཝ་བཟུམ་ཁ་སླབ་ཚིག་གསུམ་གསལ་ཏོག་ཏོ་སེམས་འདྲེ་བཟུམ་
དགོ། འདི་བ་ཨའི་གི་སྒོ་ཁར་ཁྱོད་རང་གིས་ལྕོགས་མི་ལཱ་ཁུར་དེ་རང་

འབད་དེ་སྡོད་པ་ཅིན་དྲག་ཟེར་ག་འདེ་ཅིག་སླབ་རུང་ཉན་མ་བཏུབ་ཞིནམ་ལས་
ཨའི་ཡང་གཱནི་ཡང་སླབ་ས་མེད་པར་རྟ་བང་ཐག་མ་རངས་ན་རྒྱུགས་ས་
ཐང་ན་ཨིན་མནོ་སྟེ་རྒྱགས་རྐྱལ་སྒྲིག་སྟེ་བོད་འབད་བར་བཏང་ད་ནུག། །
ཁོ་ཤར་ལས་འཐོན་ཏེ་ཉིམ་དག་པ་ཅིག་ལས་བུམ་ཐང་ལུང་མར་ལྷོད་
ནུག། དེ་ལས་སྐུ་ཞོགས་ཕར་ཚུར་ཁམས་སངས་ལུ་བྱོནམ་ད་སྒུག་སྟེ་ཕྱག་ཕུལ།
ཁོ་ཡང་བོད་འབད་བཞེས་ཆེ་ནུག། དེ་ལས་ཁོ་ཡང་ཉིམ་ད་རིས་ནངས་པ་མེད་
པར་སྒྲིག་རྒྱུགས། གཡུས་གསརཔ་མི་གསརཔ་འབད་ནི་དེ་གིས་ངོ་ཤེས་
འདྲིས་ཤེས་ཡང་བཟོ་མ་ཚུགས། ཉིམ་རེས་འཆར་རང་དམང་གི་བཤོ་དང་
འཁྲིལ་ཏེ་ལཱ་འབད་ལྟོ་ཟ་སྡོད་པ་མ་གཏོགས་ག་དང་ཡང་མཐུན་ལམ་མེད་པར་
ལོ་གཅིག་ཡར་སོ་ནུག།
སྒྲིག་རྒྱུགས་ཏེ་ལོ་ཕྱེད་དང་གཉིས་འགྱོཝ་ད་ཉིམ་གཅིག་སྐུ་ཞོགས་
རིན་པོ་ཆེ་གིས་ལཱ་འདི་ཟེར་གཱནི་ཡང་མེད་པར་སྒོ་ཁར་ཙམ་རླག་མི་མང་
པས་བོད་ཕྱི་སེལ་རྐྱབ་སྟེ་གཡུས་སྐོར་བཏང་ནི་ཐོ་བཟོ་ཕུལ་ཅིག་ཟེར་
བོད་ཀྱི་དར་དཔོན་ལུ་བཀའ་གནང་ནུག། དེ་ལས་དར་དཔོན་གྱིས་རྐང་
མགྱོགས་ཡོད་མི་ཁ་སླབ་སྲིད་དྲག་གོ་ཤེས་ཉན་ཤེས་རྡོག་རིལ་རི་ཚུ་
སྒྲིག་རྒྱུགས་མི་འབད་བཞག་གཞན་རྣམས་གཡུས་སྐོར་འགྱོ་མིའི་ཐོ་རྐྱབ་ད་
ཁོ་ཡང་གཡུས་བསྐོར་འགྱོ་མིའི་གྲངས་སུ་ཚུད་སོ་ནུག།

དེ་ལས་ཁོང་ཚུ་སྐུ་ཞོགས་རིན་པོ་ཆེ་གཟིག ས་ས་ལས་བཀབ་ནེ་
ཕབས་ཏེ་ཕྱག་དབང་ཞུ་སྟེ་ཤར་གྱི་གཡུས་ཁར་ཨའི་སྒོ་ཁར་རང་
འཇགས་ལྷོད་ནུག། ཨའི་གིས་ལྟཝ་ད་བཟོ་ཡང་ཤོར་གཡུས་ཁ་ལས་
གྱོན་འགྱོ་མི་བགོ་དེ་རང་གྱོན་འབད་སྐྱོ་སི་སི་འབད་ཡོདཔ་མས། ཨའི་བློ་འཕམ་
སྟེ་ཨའི་གིས་བོད་འབད་བར་འགྱོ་མི་དགོ་ཁྱོད་ཀྱིས་མགུ་མི་ཐོན་ཟེར་སླབ་
ད་ཁྱོད་ཀྱིས་མ་ཉན། ད་ག་འདེ་འདུག། ཟེར་དྲིསཝ་ད་ལན་ལུ་ངེ་ཨའི་
མགུ་ཐོན་པ་མ་ཚད་དཔུང་པ་ཡང་ཕྱི་ཁར་ཐོན་སོ་ཡི་ཟེར་སླབ་ནུག། དེ་ལས་
ཨའི་ཡང་ངེ་བུ་དེ་གིས་གཅིག་ཁྱད་མ་ཆོད་པས་མནོ་སྟེ་དབུགས་བགམ།
ཁོ་རང་ནི་བགོ་གསརཔ་གཅིག་ཡང་བསྒྲུབས་མ་ཚུགས་པར་ཁྱིམ་ནང་ལས་
གྱོན་འགྱོ་མི་བགོ་དེ་རལ་ཏེ་དཔུང་པ་ཡང་ཕྱི་ཁར་ཐོན་འབད་རོགས་ཀྱི་
གདོང་ཁར་ངོ་ཚ་སི་སི་འབད་སྡོད་ནུག་གོ། །
ཤིང་མཁར་གྱི་སྲན་ཅུངམ།
༈ ཧེ་མ་བུམ་ཐང་ཆུ་སྨད་ལས་མི་གཅིག་བྱིམ་ཐར་པ་གླིང་ལས་འབད་
ཁེངས་ཤིང་མཁར་ལྷོད་ལྷོདཔ་མས། དེ་ལས་ཁོ་ལམ་གྱི་སྦོ་ལོགས་ཡོད་མི་ཁྱིམ་
དེ་ནང་སྐད་རྐྱབ་སྟེ་ད་རིས་ཕྱི་རུ་གནསཔ་ཅིག་བརྙའ་དགོ་པས་ཟེར་སླབ་

ད་བཏུབ་ཤོག་ཟེར་སླབ་ནུག། དེ་ལས་ཁོ་ཁྱིམ་ནང་སོང་སྟེ་སྡོད་ནུག། དེ་
བསྒང་ཤིང་མཁར་གྱི་མི་ཚུ་ཕྱི་རུ་ལྟོ་ཁྱད་བཅད་དེ་སྲན་ཅུངམ་བཙོ་སྟེ་བཟའ་
དོ་ཡོདཔ་མས།ཡུདཔ་ཅིག་ལས་གནསཔ་ཟམ་གྱིས་ལྟོ་ཟ་ཤོག་ཟེར་འབོ་སྟེ་
ཕོརཔ་དང་ལྟོ་རས་འབག་འགྱོཝ་ད་གནསཔ་ཟམ་གྱིས་སྲན་ཅུངམ་བཙོ་བཙོཝ་
སྦང་ཅུང་ཕྱེད་ཕྱེད་བྱིན་ནུག། མགྱོནམ་དེ་འདི་བཟུམ་མའི་ཅ་ལ་སྤུ་སོ་ལ་ཅིག་
ག་ཅི་ཨིན་ན་མནོ་སྟེ་གནསཔ་ཚུ་ལུ་ལྟཝ་ད་སྦང་ཅུང་ནང་ལས་འཐུ་སྟེ་ལྷ་པ་
གུ་དབུར་ཡི་རང་ལྐོག་ས་མཐོང་ནུག། ཁོ་སེམས་ལུ་འདི་ཟ་ནི་ཅ་ལ་འདི་མན་
པས། ལྷ་པ་གུ་བཀལ་ཏེ་དྲིམ་ཧུམ་ནི་ཅིག་འོང་ནི་ཨིན་མས་མནོ་སྟེ་ཁོ་གིས་
ཡང་སྦྱང་ཅུང་ནང་ལས་འཐུ་ཡི་རང་དྲིམ་ཧུམ་ལྷ་པ་གུ་དབུར་སྟེ་ལྐོག་ད་ནུག།
ཨ་ཙི་ཅིག་ལས་གེ་ར་གིས་ལྐོག་ཚར་ཏེ་ལོག་ཧེང་བཀལ་བྱིནམ་ད་
ལ་ལུ་གིས་ལེན། ལ་ལུ་གིས་མ་ལེན་པས། ཁོ་ལུ་བྱིནམ་ད་ཁོ་གིས་ད་
བཏུབ་པས། མི་དགོ། ལྷ་པ་ཡང་ཚ་ཕེལ་ཕེལ་བཟོ་ཚར་ཡི་ཟེར་སླབ་ནུག།
གནསཔོ་ཟམ་དེ་སྲན་ཅུངམ་བཙོཝ་ད་ཨེར་མ་ནི་མ་བླུགས་ག་ཅི་འབད་ཚ་
ཚཝ་ཨིན་ན་མནོ་སྟེ་མགྱོནམ་གྱི་གདོང་ཁར་ལྟཝ་ད་སྲན་ཅུངམ་ཟ་རང་མ་ཟ་
བར་སྦོ་རིལ་རི་འབད་གདོང་ཁར་སྤུངས་བཞག་ནུག་ཟེར་ཨིན་མས། དེ་ལས་
གནསཔ་ཟམ་གྱིས་ལྷ་པ་གུ་དབུར་ཏེ་སྐོག་ནི་མན་སྲན་ཅུངམ་སོ་བར་ན་

བཙུག་སྟེ་བཞར་ཏེ་ནང་ཟས་བཏོན་ཏེ་ཟ་ནི་ཨིན་ཟེར་སྲན་ཅུངམ་ཅིག་འཐུ་སྟེ་
ཕོཝ་བཀག་ཞིནམ་ལས་ནང་ཟས་བཏོན་ཏེ་ཁོ་ལུ་བྱིན་ནུག། ཆུ་སྨདཔ་ཕོ་སྐྱེས་
དེ་སྲན་ཅུངམ་བཙོ་སྟེ་ནམ་ཡང་མ་བཟའ་ནི་དེ་གིས་ཆུང་ཚེ་རྟ་དང་མ་འདྲིས་
པར།། སྦོམ་ཚེ་སྒ་རྐྱབ་མི་ཤེས་ཟེར་དོ་བཟུམ་འབད་ཁོ་ལུ་ཡང་ཧེ་མ་ཟ་མ་
མྱོང་པའི་ཟས་ཅིག་ཐོབ་སྟེ་ཟ་མ་ཤེས་པར་ལུས་ལུསཔ་ཨིན་མས།། །།
གྱི་ཅུང་སྦག་ཆེམ།
༈ ཧེ་མ་གཡུས་ཚན་གཅིག་ནང་མི་བཀྲ་མ་ཤིསཔ་ཧེ་བཏགས་ཚ་
དྲག་ཅིག་ཡོདཔ་མས། ཚར་ཅིག་ལུ་ཁོ་ཁྱིམ་གཅིག་ནང་འགྱོཝ་ད་ཁོ་ལུ་
ཆང་བྱིན་ཏེ་ཁོ་ཆང་གིས་བཟིས་སོངམ་མས། དེ་ལས་ཁོ་གིས་ད་རིས་
འབདན་ར་བཟི་རྫུ་བཏབ་སྟེ་ཧེ་བཏགས་འཚོལ་ཕྱེ་ཀྲམ་ཅིག་སྤོག་གེ་མནོ་སྟེ་
མི་ཚུ་རྒྱུ་འགྲུལ་རྐྱབ་སའི་ལམ་རྒྱ་གྲམ་གྱི་ཟུར་ཁ་ཆང་བཟི་རྫུ་བཏབ་སྟེ་ཉལ།
ཁོ་རའི་སྦག་ཆེམ་སྔོ་ལྷང་ལྷ་དེ་འབལ་ཏེ་ལག་པར་བཟུང་། ག་རང་འབད་རུང་
ཆང་གིས་བཟི་སོ་ནུག་མནོ་སྟེ་གྱི་ཅུང་སྦག་ཆེམ་དེ་འཐུ་འབག་པ་ཅིན་
འབྱེལཝ་ཅིག་ཟུགཔ་གིས་མནོ་སྟེ་ཕྱི་ཉལ་རྐྱབ་སྟེ་ཉལ། ཁ་ལས་ཁ་མཆུ་ཅིག་
ཡང་ལུད་འབད་ཕྱི་ལས་གཉིད་རྫུ་བཏབ་ནང་ལས་དྲནམ་བཏོན་ཏེ་རང་སྡོད

སྡོདཔ་མས།
དེ་ལས་ཁོ་རང་ནི་ཆང་གིས་བཟི་ཉིམ་དྲོ་འབད་སེམས་ཁར་ཚ་
གྱང་འབག་སྟེ་དྲནམ་བཏོན་བཏོན་པའི་བར་ན་རང་སྐྱིད་པའི་གཉིད་ལུ་འཛུལ་སོ་
ནུག།
གཉིད་ཚོར་བའི་བསྒང་ལས་ཁྲི་གདུགས་ཉིམ་ཡང་ལ་དང་ཆགས་ཆེ་
ནུག། ནུབ་རིའི་གྱིབ་མ་ཡང་རྡོག་པའི་རྩ་བར་ལྷོད། ལག་པའི་གྱི་ཅུང་སྦག་
ཆེམ་ཡང་ག་སོང་དགུ་སོང་མེད་པར་རོགས་ཀྱིས་འབག་ཡར་སོ་ནུག ཟེར་
ཨིན་མས། དེ་ལས་ཁོ་ཡང་ཁོག་པར་ལྟོ་མེད། ཧེམ་པའི་ནང་གྱི་ཅུང་མེད།
མནོ་མིའི་དོན་དག་བསྒྲུབ་མ་ཚུགས་པར་ཧའུ་རིལ་རི་འབད་ཁྱིམ་ནང་འགྱོ་དགོཔ་
ཐལ་སོ་ནུག་གོ། །
མ་མཁལ་གཡུག།
༉ ཧེ་མ་ཨཝ་གཉིས་ཕྱུགཔ་ཅིག་གི་ཁྱིམ་ནང་འཛུལ་ཏེ་འབྲུ་མཛོད་
ལས་འབྱུ་ཨཝ་རྐུ་ནི་འབད་གཅིག་འབྱུའི་སྒྲོམ་ནང་འཛུལ་ཏེ་ཆུམ་དབོག་སྟེ་
བཏང་། གཅིག་ཕྱི་ཁར་སྡོད་དེ་ཕད་ཙི་བཟེད་དེ་ཁུར་ཆ་གཉིས་མ་ལངམ་ཅིག་
ཁར་ཁྱིམ་གྱི་སྦྱིན་བདག་ལྷོད་ནུག། དེ་ལས་ཨཝ་དང་ཨཝ་ཟེར་སྐད་རྐྱབ་
པའི་བར་ན་སྒྲོམ་གྱི་ཕྱི་ཁར་སྡོད་མི་ཨཝ་དེ་ཤོར་སོ་ནུག། སྒྲོམ་གྱི་ནང་ན་

འཛུལ་མི་ཨཝ་དེ་རྣམ་ཅོག་གུ་སྒྲིང་སྒྲི་བཤེད་དེ་དྲངམ་ད་ཨཝ་དེ་གིས་ཆ་
རོགས་ཀྱི་མིང་བཏོན་འབོ་སྟེ་ང་རོགས་ཀྱིས་བཟུང་ཆེ་ཡི། རྣམ་ཅོག་བཤེད་དེ་
རྩ་ལས་སྤར་མི་ཚུགས་པས། ང་ལེན་པར་ཤོག་ཟེར་སྐད་རྐྱབ་ནུག།
ཕྱི་ཁ་ལས་ཆ་རོགས་དེ་གིས་ཁོང་གིས་ཁྱོད་ཀྱི་རྣམ་ཅོག་གུ་བཟུང་
སྟེ་ཀྲིག་ཀྲི་བཏང་ནུག། ད་ལྟ་རང་ཐར་འོང་། དེ་ལས་འབྱོག་ཤོག། སྦྱིན་བདག་
ཚུ་གིས་ཁྱོད་ཀྱི་མ་མཁལ་གུ་བཟུང་པ་ཅིན་ཁྱོད་རྩ་ལས་སྤར་མི་ཐལ། ཙང་
བཏང་སྡོད་དེ་ཁོང་ར་ལུ་གསོལ་བ་བཏབ་ན་དྲག་ཟེར་སྐད་ལན་འཇལ་ནུག། །
སྦྱིན་བདག་ཚུ་གི་སེམས་ཁར་རྣམ་ཅོག་གུ་བཟུངམ་ལས་མ་མཁལ་
གུ་བཤེད་བ་ཅིན་དྲག་ནི་ཨིན་མས་མནོ་སྟེ་རྣམ་ཅོག་བཏང་སྟེ་མ་མཁལ་གུ་
བཤེདཝ་ཅིག་ཨཝ་གིས་མ་མཁལ་ཐེངས་མ་ཅིག་གཡུགཔ་ད་ཨཝ་ཤོར་སོ་
ནུག། དེ་ལས་ག་འདེ་འབད་རྒྱུགས་ཏེ་རྟིང་བདའ་རུང་ཨཝ་བདའ་མ་ཟུན་པ་
ཤོར་སོ་ནུག་གོ། །
རྒྱ་གར་རྒྱ་སྐད་མི་ཤེས། །
༈ ཧེ་མ་མོང་སྒར་ཡ་དྷི་ལས་སྒོམ་ཆེན་ཏའུ་པོ་ཟེར་མི་དེ་སྐྱེངས་མཁར་
དྲུང་པ་དང་འཆམ་ཏོག་ཏོ་འབད་སྡོད་དོ་ཡོདཔ་མས། ཚར་གཅིག་ལུ་ཁོང་གཉིས་
གདུང་བསམ་གོ་དམ་མ་བསྐོར་བ་འགྱོ་གེ་ཟེར་བྱ་རོགས་དག་པ་ཅིག་འཁྱིད།

རྟ་གཉིས་འདེ་ཅིག་བདའ་འབད་ལམ་བདའ་སྟེ་བཤད་ཐོ་ག་མནོཝ་བཏང་ཡི་
རང་ཉིམ་དག་པ་ཅིག་གི་བར་ན་གོ་དམ་ལུ་ཐོན་སོ་ནུག།
ཁོང་གཉིས་གོ་དམ་མར་ཞག་བརྒྱད་དགུ་འདེ་ཅིག་སྡོད་འབད་ལོག་སྟེ་
གཡུས་ཁར་ལོག་ནུག། སྐྱེངས་མཁར་ལྷོད་ཞིནམ་ལས་སྒོམ་ཆེན་ཏའུ་པོ་གིས་
གཞནགྱི་གདོང་ཁར་དྲགོས་དྲུང་པ་དང་མཉམ་ཅིག་གདུང་བསམ་གོ་དམ་མར་
སྤྲོ་བཏོན་ཏེ་སྡོད་པའི་ལོ་རྒྱུས་དང་ང་བཅས་དྲགོས་དེ་རྒྱ་སྐད་གནམ་མེད་ས་
མེད་མཁས་དྲག་འདུག། ཁོ་གིས་གསུངས་མི་ཚུ་གོ་དམ་གྱི་རྒྱ་གར་ཚུ་གིས་
རྩ་ལས་མི་གོ་བས་ཟེར་བཤད་ཐོ་བཏང་བཏངམ་མས།
དེ་ལས་བཟུང་སྟེ་མི་ཚུ་གིས་སྤྲོས་སྤྲོས་རྒྱས་ཏེ་སྐད་ཡིག་དུམ་དྲ་ཅིག་
ལེགས་ཤོམ་ཡོད་པའི་བསྒང་ལས་ཁྱོད་ཀྱི་སྐད་ཡིག་དེ་སྐྱེངས་མཁར་དྲུང་པའི་
གྲངས་ལས་མན་ནམ་ཟེར་སྐྱོན་བཏགས་ནུག་གོ། །
སྟང་སི་སྦྱིས་པའི་རྒྱ་ཁ། །
༣ ཧེ་མ་ང་བཅས་འབྲུག་ལུ་ས་འཇལ་རྒྱ་གར་གསརཔ་ཐོན་པའི་སྐབས་སུ་
ས་འཇལ་མི་རྒྱ་གར་དག་པ་ཅིག་འོང་སྟེ་བུམ་ཐང་སྟང་སི་སྦྱིས་ཀྱི་གཡུས་ཀྱི་ལྟག་
ལུ་སྤང་ན་སྒར་རྐྱབ་སྡོད་སྡོདཔ་མས། དེ་ལས་ཁོང་རང་གཡུས་ཁར་

སྡོད་མི་ཚུ་ང་བཅས་གྲལ་ལས་རྒྱ་གར་གྱི་ཁ་ཤེས་མི་ག་ཡང་མེད། རྒྱ་གར་
ཚུ་འཕྱད་ལོ་རྒྱུས་རེ་འདྲི་དགོཔ་འོང་ཟེར་བསྟུན་གྲོས་རྐྱབ་ད། དམང་གི་གྲལ་
ལས་ཨམ་གཅིག་གིས་རྒྱ་ཁ་ང་གིས་ཤེས་ཟེར་སླབ་སླབ་མས། །
དེ་ལས་གེ་ར་གིས་དེ་སྦེ་བ་ཅིན་བཏུབ་པས་རྒྱ་གར་ཚུ་འཕྱད་པ་
འགྱོ་གེ་ཟེར་གེ་ར་ཁོང་གི་སྒར་ནང་སོང་ནུག། སྒར་ནང་ལྷོད་ཞིནམ་ལས་གེ་
ར་གིས་ཨམ་དེ་ལུ་ལྟ་སྟེ་ད་ལོ་རྒྱུས་དྲིས་ཤིག་ཟེར་སླབ་ད། ཨམ་དེ་གིས་
འཕྲང་འཕྲང་རང་ཨིན་བ་ཏོ་ཁ་བ་ཡ་ཟེར་སླབ་ནུག། རྒྱ་གར་ཚུ་གིས་ལན་
སླབ་ད་ཨམ་དེ་གིས་ཁ་བ་རེ་ཁ་བ་རེ་ཟེར་སླབ་སྟེ་བློའོ་མཇུག་བསྡུ་
སྟེ་གེ་ར་ལོག་ཡར་སོ་ནུག། །
སྐྱབས་སུ་མཆིས།
༈ ཧེ་མ་བཀྲ་ཤིས་སྒང་པ་རྡོ་པོ་ལགས་ཀྱིས་བྱ་རོགས་གཅིག་བུམ་ཐང་
དབང་འདུས་ཆོས་གླིང་ལུ་སྐུ་ཞོགས་ཞིང་གཤེགས་འཇིགས་མེད་དབང་ཕྱུག་
ཞབས་སར་ཞུ་ཡིག་དང་ཤོག་ཐུམ་རེ་ཕུལ་བར་བཏང་བཏངམ་མས།
བྱ་རོགས་དེ་བུམ་ཐང་དབང་འདུས་ཆོས་གླིང་ལུ་ལྷོད་དེ་སྐུ་ཞོགས་
རིན་པོ་ཆེའི་ཕྱག་དབང་བཅར་ནུག། སྐུ་ཞོགས་ཀྱིས་བཀྲ་ཤིས་སྒང་པའི་བྱ་རོགས་དེ་

སྐུ་མདུན་སྡོད་བཅུག་འབད་བྱ་རོགས་དེ་ལུ་གཟིགས་ཏེ་བཀྲ་ཤིས་སྒང་པ་དང་
གླེན་མོ་བདེ་ཏོག་ཏོ་ཡོད་ག ཟེར་བཀའ་གནངམ་ད། བྱ་རོགས་དེ་གིས་
གཱནི་ཡང་ཞུ་ས་སྣ་མ་མཐོང་པར་ཐུགས་བདེན་ལགས་ཟེར་ཞུ་ནུག།
དེ་ལས་ཞིང་གཤེགས་ཀྱིས་མན་ས། བཀྲ་ཤིས་སྒང་པ་དང་གླེད་མོ་
གཉིས་གཟུགས་བཟང་ཏོག་ཏོ་ཡོད་ག ཟེར་གསུངསམ་ད། བྱ་རོགས་དེ་
གི་སེམས་ཁ་ད་ཅི་ང་གིས་ཞུ་མི་ག་ཅི་འདེ་ཅིག་ཐུགས་ལུ་འཇུག་ཏོག་ཏོ་རང་
མ་འོངམ་མས། དེ་བ་ཞེ་ས་སྦོམ་འབད་ཞུ་དགོ་པས་མནོ་སྟེ་སྐྱབས་སུ་
མཆིས། ངེ་སྐུ་ཞོགས་རིན་པོ་ཆེ་ཟེར་ཞུཝ་ད་དཔོན་དགོངསམ་ཁྲེལ་ཏེ་དེ་
འཕྲོས་ལས་ཕྱི་ཁར་བཏོན་བཏང་ད་ནུག། །
ཏང་ཏ་ལ་འཕུ་མི།
༈ ཧེ་མ་མོང་སྒར་ཆ་འོག་རྩ་མང་ཏོག་ཀ་རི་ལས་སྡེ་པའི་བོད་གཅིག་ཡོདཔ་
ཨིན་མས། ཁོ་ཞབས་སར་སྒྲིག་རྒྱུགས་ཏེ་ལོ་ལེ་ཤ་སོང་སྟེ་གཡུས་བསྐོར་རྩ་
ལས་མ་ལྷོདཔ་མས། ཚར་ཅིག་ཁོ་གི་ཨའི་དང་ཨཔ་བུམ་ཐང་ལུ་ཁོ་འཕྱད་
པ་འགྱོ་ནི་འབད་རྒྱགས་སྐལ་ཚུ་སྒྲིགས་ཏེ་འབག་འབད་འགྱོཝ་ད་ཉིམ་གསུམ་
བཞི་ཅིག་ལས་ཁོང་གཉིས་བུམ་ཐང་ཐོན་སོ་ནུག།

དེ་ལས་ཁོང་བཟའ་ཚང་གཉིས་ཁོ་གི་མིང་བཏོན་ཏེ་གནསཔ་འདྲི་སྨད་
རྐྱབ་སོང་སྟེ་ཁོ་འབད་སར་ལྷོད་ནུག། དེ་ལས་བུ་དང་ཨའི་ཨཔ་གེ་ར་ནཝ་
ཚཝ་མེད་པར་གཟུགས་བཟངམ་འབད་འཕྱད་ཚུགས་ཏེ་དགའ་ནུག། །
དེ་ལས་ཁོང་བུམ་ཐང་སྡོད་པའི་བར་ན་ཚར་གཅིག་ལུ་རྒྱལ་པོ་ཆིབས་
གྲལ་བཙར་ཏེ་གཞན་ཅིག་ཁར་འབྱོནམ་ད་ཁོ་གི་ཨའི་དང་ཨཔ་ཡང་
ཆིབས་གྲལ་བཙར་ས་རྒྱལཔོ་མཇལ་བར་སོང་ནུག། དེ་བསྒང་ཁོང་གཉིས་ཀྱི་བུ་དེ་
ཆིབས་གྲལ་ནང་ཀྲང་ཀྲི་བ་རྔ་མཉམ་གཅིག་རྒྱ་གླིང་འཕུར་སྟེ་འགྱོ་སར་
མཐོང་ནུག།
ཉིམ་དག་པ་ཅིག་ལས་ཨའི་དང་ཨཔ་ཡང་བུ་དང་ཕྱད། བློ་བདེ་པག་པ་
འབད་ལོག་སྟེ་རྩ་མང་ཏོག་ཀ་རི་ལུ་ལྷོད་ནུག། །
གཡུས་ཁར་ལྷོད་ཞིནམ་ལས་ཁྱིམ་ཚང་ཚུ་གིས་གནས་ཚུལ་དྲིསཝ་ད་ཨའི་
དང་ཨ་པ་གིས་ང་བཅས་བུ་དེ་ཨ་རྒས་སྡེ་པའི་བཀའ་བགྲོསཔ་ཨིན་མས།
ཕར་ཚུར་འགྱོནམ་ད་སྡེ་པའི་སྐུ་མདུན་ལས་སྣ་པ་སྣ་ཏང་ཏ་ལ་འཕུ་མཁན་
ཡིན་ཅོ་ཟེར་སླབ་སླབ་མས། དེ་ལས་གེ་ར་གིས་སྡེ་པའི་བཀའ་བགྲོསཔ་
ཏང་ཏ་ལ་འཕུ་མཁན་ཟེར་བའི་ལོ་རྒྱུས་ཐོན་ནུག། ། །

ཇ་ཕོར་གཉིས་བརྩེགས། ༈ ཧེ་མ་སྤ་རོ་དཔོན་སློབ་ཀྱིས་བྱ་རོགས་གཅིག་ཆོས་རྩེ་ལུ་རྒྱལཔོ་
བཞུགས་ས་ཞུ་ཐུམ་ཅིག་ཕུལ་བ་བཏང་བཏངམ་ཨིན་མས། བྱ་རོགས་དེ་ཀྲོང་
གསར་ལྷོད་ཞིནམ་ལས་ཕྱག་དབང་བཅར་རནམ་ད་ཁོ་རའི་སེམས་ཁར་
རྒྱལ་པོ་གིས་ཁྱོད་ག་གིས་བཏང་ཡི་ཟེར་བཀའ་གནང་པ་ཅིན་སྐུ་ཞོགས་
ཀྱིས་བཏང་ཡི་ཟེར་ཞུ་བ་ཅིན་ནཱ་ཡང་སྐུ་ཞོགས་ཨིན་པས། འགྲན་འདྲ་འབད་
ཞུ་ཏེ་མི་བཏུབ། འདི་བ་ཨཔ་དྲགོས་ཀྱིས་བཏང་ཡི་ལགས་ཟེར་ཞུ་དགོ་པས་ཟེར་
མནོ་ནུག།
རྒྱལ་པོའི་ཕྱག་དབང་བཅརཝ་ད་རྒྱལ་པོ་རིན་པོ་ཆེ་གིས་ཁྱོད་སྤ་རོ་
དཔོན་སློབ་ཀྱིས་བཏང་བཏངམ་ཨིན་ན། ཟེར་བཀའ་གནངམ་ད་བྱ་རོགས་དེ་
གིས་ང་ཨབ་དྲགོས་ཀྱིས་ནཱ་ཞབས་སར་བཏང་ཡི་ལགས་ཟེར་ཞུ་ནུག།
དེ་ལས་རྒྱལ་པོའི་སྐུ་མདུན་གསོལ་ཇ་གནངམ་ད་ཧེམ་ཅུང་ནང་ལས་
ཕོརཔ་བཏོནམ་ཅིག་ཇ་བཟེདཝ་ད་ཕོརཔ་གཉིས་བརྩེགས་ཡར་སོ་ནུག། ཨིན་
རུང་འདྲོགས་པའི་ཤུགས་ཀྱིས་དེ་སྦེ་རང་བཟེད་དེ་འཐུང་ནུག། གསོལ་ཇ་
གྲོལ་ཞིནམ་ལས་སྒོ་ཁར་ཐོནམ་ད་ཧེམ་ཅུང་ནང་ལས་ཕོརཔ་བཏོན་ཏེ་སྒོ་
སྒྲིག་ནང་ལས་ཕྱི་ཁར་ཇ་ལྷག་འབོ་བའི་ཟེར་ནང་གི་ཕོརཔ་ཆུང་ཤོས་དེ་ཇ་

དང་སྦྲགས་ཏེ་ཕྱི་ཁར་བསྐོག་ད་ནུག། ཨིན་རུང་གཟིམ་ཅུང་སྒོ་ཁར་
བཞུགས་མི་ཚུ་གི་གདོང་ཁར་གནག་ལོག་ལོ་མིན་རྫུ་ལོག་ལོ་འབད་སྡོད་ནུག་གོ།
ཨོ་ན་ལས་མར།
༈ ཚར་གཅིག་ལུ་ཤར་ཀོ་མ་ཕྲང་ལུ་ནོར་རྫི་གཅིག་གཅན་གཟན་སྟག་གིས་
གནོདཔ་བསྐྱལ་ཏེ་ཤི་སོངམ་མས། དེ་བསྒང་ཁོང་དང་སྒང་སྟེགས་ལས་མི་ཚང་
གཅིག་སྐྱིད་སྡུག་ཕར་ཚུར་སྐྱེལ་ལེན་ཡོདཔ་མས། སྒང་སྟེགས་ལས་ཤི་སར་ལྟ་
བར་བཏང་གེ་ཟེར་བ་ཁྱིམ་ནང་རྡོག་ཁྱད་ཆོད་མི་ག་ཡང་མེད། ལྟ་བར་མ་བཏང་
གེ་ཟེར་བ་ཧེ་མའི་སྐྱེལ་ལེན་ཡོད་ནི་དེ་གིས་བྱ་སྟབས་མ་བདེ་བས། ཨིན་རུང་
མི་ཚང་དེ་ནང་ཨམ་ཚུ་ལོ་ན་རན་ཏོག་ཏོ་ཁ་འཛོལ་ཏེ་རང་སླབ་མི་གཅིག་ཡོདཔ་
མས། ཐབས་རང་མེད་པར་མོ་ཀོ་མ་འཕྲང་ལུ་བཏང་དགོཔ་ཐལ་སོ་ནུག།
ནང་གི་ཨམ་དེ་གིས་མོ་ལུ་ལྟ་སྟེ་ད་རིས་ཁྱིམ་ནང་གི་མི་ཚུ་གེ་ར་
ཕྱི་ཁར་ལཱ་སར་ཡར་སོ་ནུག། ཡོད་རུང་མེད་རུང་ང་བཅས་གཉིས་ར་ཨིན་མས།
ང་ནི་ནོར་དང་བྱ་ཕག་སེམས་ཅན་ཚུ་བདག་འཛིན་འཐབ། ཁྱིམ་ལཱ་འབད་དགོ་པས།
མི་ཤི་སར་ལྟ་བར་ཁྱོད་སོང་། འདི་འབད་ཝ་ད་དྲནམ་བཏོན་ཏེ་འབད་སྨ་རེད།
ཁྱོད་ཁ་འདི་ཨ་རྟག་བཟུམ་འབད་མ་སླབ། ཁ་མང་མ་དྲག་པར་ཁུག་སིམ་སི་

འབད་སྡོད། སྐྱེལ་ནི་བཅའ་ནི་ཨ་ནི་ཨིན། འདི་འབག་སོང་། ཁ་འདི་འབདན་
དྲནམ་བཏོན་ཅིག ཟེར་མ་གོ་གོཝ་འབད་རང་སླབ་སྟེ་བཏང་ད་ནུག།
མོ་ཀོ་མ་འཕྲང་མི་ཤི་སའི་ཁྱིམ་ནང་སོང་། སྐྱེལ་ནི་བཅའ་ནི་ཚུ་གནསཔ་
ཟམ་ལུ་སྤྱོད་འབད་ཁ་ཡང་མ་སླབ་པར་ཙང་བཏང་སྟེ་སྡོད་སྡོདཔ་མས།
ཨམ་ཚུ་དེ་ཙང་བཏང་སྟེ་ཁ་ཡང་མ་སློབ་པར་སྡོད། མིག་ཏོག་ཨེན་ཏ་གུ་ལྟ།
ལག་པའི་སེན་མོ་གིས་ཨེན་ཏ་སེར་གུ་སློང་སྟེ་རང་སྡོདཔ་ད་ཧང་སྟོང་མར་
ཀི་ཤིག་གཅིག་འཐོནམ་ཅིག་ཡར་འཕར་རྐྱབ་སྟེ་ལོག་ཨེན་ཏ་སེར་གུ་
ནང་འཛུལ་སོངམ་མས། མོ་གིས་འདི་འཕྲོས་ལས་དབའི་སྟག་གིས་ཟ་མི་
ཨོ་ན་ལས་མར་འཛུལ་ཡར་སོ་ཡི། སྟག་གིས་ཟ་མི་ཨོ་ན་ལས་མར་
འཛུལ་ཡར་སོ་ཡི། ཟེར་སླབ་ནུག་གོ། ། ། །
ཐབ་ཤིང་།
༈ ཧེ་མ་ཤར་ཉི་ཤོ་ཁ་ལས་ཕོ་སྐྱེས་དག་པ་ཅིག་ཁ་བསྡོམས་ཏེ་ཕག་རི་
ཚོང་ལུ་སོང་སོངམ་ཨིན་མས། ཕག་རི་ལུ་ཆུམ་འཛར་ཚུ་བཙོངས། ཁྱིམ་ནང་གི་
མཁོ་བྱད་ཚུ་ཉོ་འབད་ལོག་འོང་ནུག། ཉིམ་དག་པ་ཅིག་ལས་ཁོང་ཚུ་སྤྱི་
མེད་ཐང་ཁ་ལྷོད་དེ་སྒར་བཅགས། བཞེས་སྒོ་འབད་རནམ་ད་ཐབ་ཤིང་མེད་པར་

ང་བཅས་ཉེཝ་སྒང་མཇུགཔ་ལས་ལེན་པ་དྲག་ཟེར་བསྟུན་གྲོས་རྐྱབ་ཞིནམ་ལས་
སྤྱི་མེད་ཐང་ཁ་དཔོན་སློབ་ལས་ཐབ་ཤིང་ལེན་པར་ཁོང་རའི་ཆ་རོགས་བོདཔ་
གཅིག་ཡོད་མི་དེ་སོང་ཟེར་སླབ་ནུག། 
བོདཔ་དེ་གིས་ང་ཁ་མི་ཤེས། མི་འགྲོ། ཁྱེད་རང་ག་འབད་རུང་
གཅིག་སོང་ཟེར་སླབ་ནུག། དེ་ལས་གཅིག་གིས་དཔོན་སློབ་ཀྱིས་ག་ཅི་འབད་
བ་འོང་ཡི་ཟེར་གསུངས་པ་ཅིན་སྤྱི་མེད་ཐང་ཁའི་དཔོན་སློབ་ནང་། བྱི་ལི་
དཀར་ཁྲ་གཅིག་དང་དམར་ཁྲ་གཅིག་བྱི་ལི་གཅིག་མཇུགམ་གཅིག བྱི་ལི་
གཉིས་མཇུགམ་གཉིས། ཟེར་སླབ་སྨྲ་རེད་ཟེར་བོདཔ་དེ་ལུ་སྟོན་བྱིན་ཏེ་བཏང་
ད་ནུག།
བོདཔ་དེ་དཔོན་སློབ་འབད་སར་ལྷོདཔ་ད་དཔོན་སློབ་ཀྱིས་ངོ་ཤེས་ཏེ།
དབའེ། ཁྱོད་ཡང་ནཱ་ལྷོད་ནུག། ནམ་ལྷོད་ཅི་ཟེར་གསུངསམ་ད་ཁོ་གིས་ག་
ནི་ཡང་མ་ཞུ་བས། ད་རུང་དཔོན་སློབ་ཀྱིས་ག་ཅི་འབད་བ་སྨོ ཟེར་
གསུངསམ་ད། བོདཔ་ཀྱིས་སྤྱི་མེད་ཐང་ཁའི་དཔོན་སློབ་ནང་། བྱི་ལི་དཀར་ཁྲ་
གཅིག་དང་དམར་ཁྲ་གཅིག བྱི་ལི་གཅིག་མཇུགམ་གཅིག བྱི་ལི་གཉིས་མཇུགམ་
གཉིས་ཟེར་སླབ་ནུག།
ཨ་ཙི་ཅིག་ལས་དཔོན་སློབ་ཀྱིས་ཁྱོད་ག་ཅི་དགོ་ནི་སྨོཟེར་

གསུངསམ་ད། ད་རུང་བོདཔ་དེ་གིས་ཧེ་མ་བཟུམ་འབད་ཚིག་སྐྱོར་ནུག།
དེ་ལས་དཔོན་སློབ་དགོངསམ་ཁྲེལ་ཏེ་ཤུད་བོད་དོ་ཁ་ཐང་སོག་སྤུར་ནི།
ཨིན་པའི་ཚོད་ཡང་ལྟ། མན་པའི་ཚོད་ཡང་ལྟ། དྲངས་བྱིན་ཅིག་ཟེར་གསུངས་
ཏེ་བྱ་རོགས་ཚུ་གིས་དྲང་ནི་འབད་བཟུང་པར་འགྱོ་བའི་བསྒང་ལས་བོདཔ་
འདྲོག་པའི་ཤུགས་ཀྱིས་འབྱོགཔ་དང་ཨེ་ཁུག་མགུ་ལས་ཞ་ལི་གུ་བུད་དེ་
རྐངམ་ཞྭ་ཐེང་ཞྭ་ཐེང་འབད་ཡར་སོ་ནུག་གོ། །
ཟླ་བ་མོ།
༈ ཧེ་མ་བོད་སྒརཔ་གཅིག་རྐང་མགྱོགས་སོང་སྟེ་ཕྱི་རུ་ཞག་བུམ་
ཐང་སྟང་སི་སྤྱི་ལུ་ལུས་སོ་ནུག། བོད་དེ་གནསཔ་ལས་ཚན་གྱི་ཁྱིམ་ནང་སྡོད།
ལས་ཚན་ཟམ་དེ་གིས་བ ཞེས་སྒོ་འབད་དེ་ཚུདཔ་ད། བོད་ཀྱིས་ཨ་མ་དརཝ་ཡོད་
གཟེར་དྲིས་ནུག། ལས་ཚན་ཟམ་གྱིས་ཡོད་ལགས་ཟེར་ཞུ་ནུག།
དེ་ལས་ལས་ཚན་ཟམ་གྱིས་ལྟོ་དང་ཚོདམ་འབག་འོངམ་ད་བོད་ཀྱིས་
ཨ་མ་དརཝ་ག་ཏེ་སྨོ ཟེར་དྲིསཝ་ད་ལས་ཚན་ཟམ་གྱི་ཡོད་ལགས་ཟེར་
སྒོ་སྒྲིགས་ནང་ལས་ཟླ་བ་མོ་ཟེར་འབོ་སྟེ་ཕར་ལས་ཨ་ཟེར་སླབ་ད་
ཚོར་ཤེ་སྒར་པས་གསུངས་ཏ་(ནཱ་ཤོག་བོད་ཀྱིས་གསུང་དོ) ཟེར་སླབ་ནུག།

ཨམ་ཟླ་བ་མོ་དེ་ལྷོདཔ་ད་ལས་ཚན་ཟམ་གྱིས་མོ་འཁྱིད་འབད་ཟླ་
བ་མོ་ཨ་ནི་ཨིན་ཟེར་བོད་ཀྱི་གདོང་ཁར་བསྐྱལ་ནུག། དེ་ལས་བོད་དེ་གཱནི་
ཡང་འབད་མ་ཤེས་པར་མོ་ལུ་ཡང་ལྟོ་བྱིན་དགོཔ་ཐེལ་སོ་ནུག་གོ། །
རྣམ་ཅོག་ཀྲོང་ཀྲོ།
༈ ཧེ་མ་དབང་འདུས་ཆ་འོག་ལས་སྲས་ཕུག་རྒེད་འོག་གི་ཨཔ་ཅིག་དང་བུ་
གཅིག་ཚལ་མ་ནང་ལུདཔ་ཐག་ནིའི་ཚར་བཤུབ་པ་སོང་སོངམ་མས། ཁོང་ཕ་
སྤྱད་གཉིས་ཚལ་མ་ལས་ཚལ་མ་བརྒྱུད་དེ་ཚར་བཤུབ་སྡོད་དེ་ཉིམ་དག་པ་
ཅིག་ཡར་སོ་ནུག། ནུམ་ཅིག་ཨཔ་དེ་གིས་ད་རིས་གནམ་བསིལ་དྲག་ཨིན་མས།
མེ་སྐོར་ལྡིང་སྟེ་གསོ་གེ་མནོ་སྟེ་ཤིང་རྒྱགས་ཚད་འཐུ་བཞག་བཞགཔ་མས། ཕྱི་
རུ་ཕ་སྤད་གཉིས་ཆ་རང་ལྟོ་ཟ་ཞིནམ་ལས་མེ་སྐོར་ལྡིང་སྟེ་མེ་བསྲོ་སྟེ་སྡོད་
ཞིནམ་ལས་ཡུདཔ་ཅིག་ལས་ཕ་སྤད་གཉིས་ཆ་རང་ཉལ་ད་ནུག།
ཉལ་ཏེ་ཨཔ་དེ་གཉིད་ལུ་མ་ཐལཝ་ཅིག་གི་བར་ན་བུ་གིས་ཨ་པ་ང་
བཅས་གཉིས་ཀྱི་རྡོག་པའི་རྩ་བ་ལས་སེམས་ཅན་གཅིག་བལྟ་སྟེ་སྡོད་ནུག་ཟེར་
སླབ་ད། ཨ་པ་གིས་གཱནི་ཡང་མི་འོང་། རྩང་བཏང་སྟེ་ཉལ་སྡོད་ཟེར་སླབ་ནུག།
ད་རུང་ཨ་ཙི་ཅིག་ལས་ཨ་ལོ་དེ་བལྟཝ་ད་སེམས་ཅན་རྣམ་ཅོག་

དཀྲོང་ཀྲོ་ཅིག་བལྟ་སྟེ་སྡོད་ས་མཐོང་སྟེ་བུ་གིས་ཨ་པ་ལྷོང་སྟེ་ཨ་པ་ང་བཅས་
གཉིས་ཀྱི་རྡོག་པའི་རྩ་བ་ལས་སེམས་ཅན་རྣམ་ཅོག་དཀྲོང་ཀྲོ་གཅིག་བལྟ་སྟེ་སྡོད་
ནུག། ང་འབྲོག་པས་ཟེར་སླབ་ནུག། དེ་ལས་ཨ་པ་གིས་ཟན་འདྲེ་འདི་
ག་ཅི་ཨིན་ན་རྡོག་པའི་རྩ་བར་མེ་འཕུ་བཞག་ཞིནམ་ལས་མེའི་རྩ་བར་ག་ཡང་
མི་འོང་། ཁྱོད་རང་རྩང་བཏང་ཉལ་ཟེར་སླབ་ནུག། །
ཨ་པ་གིས་ཁོ་གིས་སླབ་མི་དེ་ལུ་ཡ་འབད་མ་བཏུབ་ཞིནམ་ལས་
བུ་ཚུ་དེ་སོ་ཏོར་ཧཱ་ས་གང་ལྟར་འགྱིར་མནོ་སྟེ་ཉལ་ད་ནུག། ཨིན་རུང་སེམས་
ཁར་མ་བདེཝ་ཅིག་ཡོད་དེ་མལ་ཆ་ནང་ལས་མགུ་ཏོག་ཨ་ཙི་ཡར་སེང་སྟེ་ལྟཝ་ད།
སེམས་ཅན་དེ་ཧེ་མ་བཟུམ་འབད་རྣམ་ཅོག་དཀྲོང་ཀྲོ་འབད་ལྟ་སྟེ་སྡོད་ཡོདཔ་
མས། དེ་ལས་འདྲོགས་པའི་ཤུགས་ཀྱིས་ཨཔ་གཉིད་དཀྲོགས་ཏེ་སླབ་ད། ཨ་
པ་གིས་ཁྱོད་རའི་རྣམ་ཤེས་འོངན་མ་ཤེས། གཞན་གཱནི་འོང་པ་ཟེར་སླབ་ནུག།
དེ་ལས་བུ་གིས་ང་གིས་གྱི་འབལ་ཏེ་རྣམ་རྟོག་དཔོག་བསྐོག་ད་ག་ཟེར་
དྲིསཝ་ད་ཨ་པ་གིས་བསྐོག་ད་ཟེར་སླབ་ཅིག་བུ་གིས་གྱི་འབལ་ཏེ་
ཕྱི་སྐོརམ་འབད་རྐྱབ་ད་ཨ་པའི་རྐང་པའི་སྒལ་ཏོག་གུ་ཕོགས་ཏེ་པགས་ཀོ་
ཤུབཔ་མ་ཚད་རྐང་པའི་མཛུབ་མོ་ཡང་བཏོགས་བཏང་ད་ནུག། གྱི་ཐེངས་
གཅིགཔ་དེ་གིས་ཨ་པ་ཡར་ལོང་ནི་ཕར་བཞག་འབྲེལ་སྐད་ཤོར་ཏེ་ལུས་སོང་
ནུག།

ཨབ་དེ་གཉིད་ཀྱི་དབང་དུ་ཐལ་ཏེ་བུ་གིས་སླབ་མི་དེ་ལུ་དཔང་བཞག་
མ་སྐྱེས། བུ་ཚུ་དེ་འདྲོགས་པའི་ཤུགས་ཀྱིས་སེམས་ཅན་རྣམ་ཅོག་དཀྲོང་ཀྲོ་
གཅིག་ལུ་འཁྲུལ་ཏེ་སྡོདཔ་མ་གཏོགས་དོན་ལུ་རྡོག་པའི་རྩ་བ་མེ་སྐོརམ་
ལྡིང་བཞགཔ་ད་མེ་དྲོ་ནི་དེ་གིས་ཨཔ་དེ་རྐངམ་གཅིག་ཡར་ལྷོང་སྟེ་ཨོ་
ལྟབ་རྐྱབ་པའི་སྤུས་མོ་གུ་རྐངམ་གཅིག་སྟེ་སྐེ་འབད་བཞག་ཞིནམ་ལས་ཨུབ་
མེ་བདུག་སྟེ་སྡོད་སྡོདཔ་མས། ཨ་ལོ་དེ་མིག་ཏོག་འཁྲུལ་ཏེ་རྐངམ་སྐེ་སྐེ་རྐྱབ་
མིའི་མཛུབ་མོ་ཚུ་རྣམ་ཅོག་བཟུམ་འབད་མཐོང་མཐོངམ་ཨིན་མས།། །།
ཟོང་བཅོལ་ལོ་ཉེས།
༈ ཧེ་མ་ཐིམ་ཕུ་རྫོང་དཔོན་ཨ་ལུ་རྡོ་རྗེ་འབད་སྡོད་པའི་སྐབས་རྫོང་དཔོན་
གིས་ཅང་དམ་ཆོས་པདྨ་རྒྱ་ལུ་མཁོ་སྒྲུབ་རྐྱབ་པར་བཏང་བཏངམ་ཨིན་མས།
དེ་བསྒང་ཨ་ལུ་རྡོ་རྗེའི་ཨ་ཞེ་དེ་གིས་ཡང་ཅང་དམ་ཆོས་པདྨར་ཟོང་བཅོལ་བསྐྱལ་
ནུག། དེ་ལས་ཁོ་རྒྱ་ག་ཁྲི་ཁར་སོང་སྟེ་དཔོན་གྱི་མཁོ་སྒྲུབ་ཚུ་གེ་ར་ཉོས་ཏེ་
ལོག་ཐིམ་ཕུར་ལྷོད་དེ་དཔོན་གྱི་ཕྱག་དབང་བཅར་ནི་འབད་སྒོ་ཁར་སྡོད་ནུག།
ཁོ་ལྷོད་པའི་ལོ་རྒྱུས་གོ་སྟེ་ཨ་ཞེ་དེ་མོ་གི་ཟོང་བཅོལ་ག་འདེ་ཐོབ་
ཅི་ག་མནོ་སྟེ་སྒོ་ཁར་ཐོན་ཏེ་དམ་ཆོས་པདྨ་ལུ་དོ་ཅི་ཚོང་ག་འདེ་

འདུག་གོ་ཟེར་དྲིས་ནུག།
ཁོ་གིས་ཨ་ཞེ་ལགས། གོང་མའི་དེ་གོང་མའི་སྐུ་བསོད་ཀྱིས་ལོ་
ལེགས་པས། རང་གི་འདི་རང་གི་རྐང་པ་གིས་ལྷོད་ནི་དེ་གིས་ལོ་ལེགས་པས།
ཟོང་བཅོལ་གྱི་རིགས་ཚུ་དོ་ཅི་ལོ་ཉེས་སིའུ་ཅིག་ཨིན་མས་ཟེར་ཞུ་ནུག། དེ་
ལས་ཨ་ཞེ་ཡང་ཁོ་གི་བློ་དེ་སྙན་ལུ་མ་རྒྱུག་པར་ལོག་གཟིམ་ཅུང་ནང་བྱོན་
སོ་ནུག། དེའི་ཁུངས་ནི་སྒྲིག་རྒྱུག་པའི་སྐབས་ཨ་ཞེ་གིས་ཁོ་ལུ་ལེགས་
ཤོམ་རང་མི་མཛད་དོ་ཡོདཔ་མས། འདི་གིས་འབད་ཁོ་གིས་ཟོང་བཅོལ་དེ་
གོང་སྦོམ་སིའུ་ཅིག་རྐྱབ་སྟེ་འབག་འོང་ནུག་ཟེར་ཨིན་མས།། །།
མི་སྐྱ་མེད་སྐྱུར་མེད། །
༈ ཧེ་མ་ཚར་ཅིག་ལུ་ཅང་དམ་ཆོས་པདྨ་གནས་དོན་ཅིག་གི་སྐོར་ལས་
རྟ་ལོ་འགྱོཝ་ད་ཞབས་དྲུང་རིན་པོ་ཆེའི་ཕྱག་གཡོག་ཅིག་སྤུ་ན་ཁ་འགྱོ་ནི་འབད་
ལམ་འགོར་ལྟབ་ཅིག་གུ་འཕྱད་འཕྱདཔ་མས། ཅང་དམ་ཆོས་པདྨ་གིས་ང་གྱེན་
འཛེགས་ཏེ་འགྱོཝ་ཨིན་ཁོ་གིས་ཟུར་འོང་མནོ་སྟེ་ལམ་གཞུང་བདའ་སྟེ་རང་
སོང་ནུག། ཕྱག་གཡོག་དེ་གི་མནོ་བསམ་ལུ་ང་ལེགས་རུང་ཟོག་རུང་ཞབས་
དྲུང་རིན་པོ་ཆེའི་ཕྱག་གཡོག་ཨིན་ཁོ་གིས་ཟུར་འོང་མནོ་སྟེ་ལམ་གཞུང་བདའ་སྟེ་

མ་ཟུར་བ་འགྱོཝ་ད་གཅིག་གཅིག་གུ་ཨུར་ཏེ་འགྱེལ་སག་ས་འབད་ཡར་སོ་
ནུག། །
ཡར་འདེ་ཅིག་ཁར་ལྷོདཔ་ད་ཞབས་དྲུང་རིན་པོ་ཆེའི་ཕྱག་གཡོག་དེ་
མི་སྐྱ་མེད་སྐྱུར་མི་ཅིག་ཨིན་མས་མནོ་སྟེ་ཅང་དམ་ཆོས་པདྨ་གིས་ལོག་ལྟཝ་ད་
ཕྱག་གཡོག་དེ་ཡང་ལོག་ལྟ་སྟེ་དབའི་ཁྱོད་དྲགཔ་ཨིན་ན་ཟེར་སླབ་ད་
ཡར་ལས་ཅང་དམ་ཆོས་པདྨ་གིས་ཆད་ཁྱོད་བླམ་ཨིན་ན་ཟེར་སླབ་ནུག། དེ་
ལས་ཕྱག་གཡོག་དེ་གིས་ད་རིས་ཁྱོད་མི་ཉན་ག་ཟེར་དྲིསཝ་ད་ཅང་དམ་
ཆོས་པདྨ་གིས་དེ་སྦེ་བ་ཅིན་ཁྱོད་སྐུ་དྲུང་ཨིན་ན་ཟེར་སླབ་སྟེ་གཅིག་
གཅིག་གི་བློ་ལུ་ལན་རྐྱབ་མ་ཚུགས་པར་ཡར་སོ་ནུག། །
རྫམ་ཧཱན། །
 ཚར་ཅིག་ཕོ་སྐྱེས་གཅིག་འཕང་ཡུལ་དགོན་མཁར་སོང་སྟེ་རྫམ་ཁུར་
ཆ་གཅིག་འབག་འབད་ལོག་སྟེ་ཁྱིམ་ནང་ལྷོད་ནུག། ཁྱིམ་ནང་ལྷོདཔ་ད་ཁོ་
གིས་རྒྱབ་ཁ་ཏོང་པ་རྐྱབ་རྐངམ་ཡ་གཅིག་གྱང་གུ་བཏེགས་འབད་ངལ་གསོ་
སྡོདཔ་ད་ཁོ་རའི་ཨའི་ལྷོད་ནུག།
ཨའི་གིས་ངེ་བུ་གིས་འཕྲལ་དང་མྱུར་དུ་རྫམ་བཏོན་ས་ལས་ལོག་ད་

ནུག། ཨ་ཕར་ལྟ་ཅིག་རྐངམ་ཡ་གཅིག་གིས་རྫམ་ཙི་གོག་གང་ཐེག་པས་ཟེར་
སླབ་ད་བུ་ཚུ་དེ་དཔའ་དྲག་སྟེ་ཨའི་ལྟ་ཅིག་རྐངམ་གཉིས་ཆ་རང་གྱང་གི་
ལོགས་ལུ་བཏེགས་ཏེ་ཡང་རྫམ་འབག་ཚུགས་ཟེར་སླབ་སྟེ་རྐངམ་
གཅིགཔ་དེ་ཡང་ཡར་ལྟབ་སྟེ་གྱང་གི་ལོགས་ལུ་བཏེགས་པའི་ཟེར་རྫོམ་གྱི་
ཁུར་ཆ་ཨེན་ཏ་གུ་ཤོར་ཏེ་རྫམ་གེ་ར་ནང་རུམ་རྐྱབ་སྟེ་དཀྲུམས་བཏང་ད་ནུག།
དེ་ལས་ཨའི་ནི་ཧཱན་ད་ག་འདེ་འབད་ནི་ཟེར་ཧམ་ལུས་སོ་ནུག། བུ་ནི་ཨ་
བུ་སྒང་ཚིགས་ཨེན་ཏ་གུ་བརྡུངས། སྒལ་ཏོག་གུ་ཙེའུ་གིས་བརྡུངས་ཏེ་ཡར་
ལོང་ཚུགས་ཚུགས་ལུ་འོ་རང་བརྒྱལ་ནུག་གོ། །དེ་སྦེ་དཔའ་ལྟ་ཀྱི་འབྲས་བུ་གིས་
རྫམ་ཙེའུ་གངམ་དེ་ནང་རུམ་རྐྱབ་སྟེ་ཡོདཔ་མེད་ས་བསྐྱལ་ད་ནུག་གོ། །
ཉལ་ས་བཀང་ཝ་གྱང་ས།
༈ ཧེ་མ་སྤ་རོཔ་ཅིག་བཀང་ཝ་གྱང་ས་གནསཔ་བརྙའ་སྟེ་སྡོད་སྡོདཔ་
མས། ནུབ་མོ་ཉལ་རནམ་ད་སྤ་རོཔ་དེ་གིས་གནསཔ་ལུ་ལྟ་སྟེ་གནས་མོ་
ང་དོམ་པགས་གུ་ཉལ་ནི་ཨིན་ཟེར་སླབ་ད་གནསཔ་ཟམ་གྱིས་ཁོ་གི་བློ་གི་
བཅུད་གནམ་མེད་ས་མེད་ཧ་མ་གོ་བར་བཏུབ་པས་ཉལ་ད་ཟེར་སླབ་ནུག།
ཁོ་གི་སླབ་མི་དོམ་པགས་དེ་དོམ་པགས་མན་པར་ཨོག་ཁང་ནང་ནོར་ལུ་རྩ་

བླགས་པ་འགྱོ་སའི་གནམ་སྒོ་དེ་མ་བསྡམས་པར་ཡོདཔ་ད་གནག་བྱེམ་བྱེ་
འབདམཐོང་སྟེ་དོམ་པགས་དང་འཛོལ་འཛོལཝ་ཨིན་མས། སྤ་རོཔ་དེ་
ད་རིས་འབདན་སྤུ་སུག་སུག་འབད་དོམ་པགས་དེ་ཁར་
ཉལ་གེ་ནོ་མནོ་སྟེ་ཧེ་མ་ཧོནམ་ཅུང་ནང་གི་ཅ་ལ་ཚུ་བཏོན་ཏེ་རེ་རེ་བཞིན་དུ་
དོམ་པགས་གུ་བཀལ། དེ་ལས་སྐེད་རགས་ཤུབ་སྟེ་དོམ་པགས་གུ་བཀལ།
དེ་ལས་ཁོ་རང་ཡང་དོམ་པགས་གུ་པོབ་ད་ཧོག་ད་ཆེམ་ཨོག་ཁང་ནང་བུད་
སོ་ནུག། ཨོག་ཁང་ནང་ནོར་གྱི་གདན་སུག་མ་དང་རྩ་སྐམ་སྤུས་ཙ་འབད་
བླུགས་ཏེ་ཡོད་ནི་དེ་གིས གཟུགས་ལུ་གནོད་སྐྱོན་གང་ཡང་མ་བྱུང་པར་ཕར་
རིལ་ཚུར་རིལ་གཅིག་གི་བར་ན་གཉིད་ཐལ་སོ་ནུག།
དེ་ལས་དེའི་ནངས་པ་གནསཔ་ཚུ་ལོང་སྟེ་ཐིམ་ཕུ་སྒྲུབ་མཆོད་
མཇལ་བར་ཡར་སོང་ནུག། སྤ་རོཔ་ནི་ཉི་མ་ཡུདཔ་ཅིག་ལས་གཉིད་ཚོར་རུང་
གནག་དུང་དུ་འབད་སྡོད་དེ་གནམ་ལོང་ག་མ་ལོང་ཡང་མ་ཤེས་པས། ཕར་ཚུར་
ལག་ནུམ་རྐྱབ་སྟེ་ག་ཏེ་འགྱོ་རུང་སྒོ་འཚོལ་མ་ཐོབ་པས། ལག་བསྣརཝ་ད་རང་
ནོར་བཏགས་སའི་ཙོག་ཕུར་དང་འཕྱད་ནུག། དེ་ལས་ཁོ་གཱནི་ཡང་འབད་མ་ཤེས་
པར་དེ་སྦེ་རང་སྡོད་ནུག། །
གནསཔ་ཚུ་ཕྱི་རུ་སྒྲུབ་མཆོད་གྲོལ་ཏེ་ཁྱིམ་ནང་ལྷོད་དེ་ཕྱི་རུའི་ལྷོ་

འབད་ནི་འབད་ཕར་ཚུར་ལྡག་ལྡིག་བཏང་འགྱོཝ་ད་སྤ་རོཔ་གིས་གནག་དུང་
ནང་ལས་སྐད་སེང་སྟེ་དབའི་གནསཔ་གོད་གནམ་ལོང་ཡི་ག ཟེར་
དྲིསཝ་ད་གནསཔ་ཚུ་དབའི་རོགས་ཨཔ་མགྱོནམ་དེ་ད་ལྟོ་ཡང་ཨོག་ཁང་
ནང་སྡོད་འདུག ཟེར་ཨོག་ཁང་ནང་ལས་བཏང་ད་ནུག།
སྤ་རོཔ་དེ་ཕར་ལས་སོང་སྟེ་མི་ཚུ་ལུ་བཀང་ཝ་གྱང་ས་ཞག་མ་
ཉལ་ནངས་ཀུ་ནང་པའི་དུས་མིན་འདུག་གཉའ་གྱི་ཁུག་ཐམས་ཅད་མཛེ་ཨིན་
པས། ཟེར་སླབ་ནུག་གོ། །
རྫོམ་བཏོན་མི།
༈ ཧེ་མ་བྱ་དཀར་གདང་ར་ལས་མི་ཅིག་ཀུར་སྟོད་སྒང་ཟུར་ལུ་རྫམ་
བཏོན་པ་སོང་སོངམ་ཨིན་མས། དེ་བསྒང་རྫམ་རིན་དངུལ་སྤྲོད་དེ་ཉོ་མ་དགོ་
པར་མི་དེ་རྫ་མཁན་འབད་སར་སོང་སྟེ་ལཱ་འབད་སྡོད། དེ་ལས་འགྱོ་རནམ་ད་
རྫ་ཁུར་རེ་སྐྱེལ་བཏང་པའི་སྲོལ་ཡོདཔ་མས། ཁོ་ཡང་བུམ་ཐང་ལས་ཀུར་
སྟོད་སྒང་ཟུར་ཚུན་ཚོད་སོང་། དེ་ལས་ཕར་ལུ་ལཱ་འབད་སྡོད་དེ་ཁོ་གཡུས་ཁར་
ལོག་རནམ་ད་རྫ་མཁན་གྱི་རྫ་ཁུར་གཅིག་བྱིན་ཏེ་དེ་འབག་འབད་གཡུས་
ཁར་ཡར་སོ་ནུག།

ཁོ་ཡང་རྫ་མའི་ཁུར་ཆ་དེ་འབག་འབད་སེམས་དྲན་པ་བཏོན་ཏེ་འོང་
སྟེ་རོ་སྡུག་ལ་ཁར་ལྷོད་ནུག། རོ་སྡུག་ལའི་ལ་ཐང་ནང་ཏོག་མ་རྐྱབ་འབད་
སྡོདཔ་ད་ཨ་ཙི་ཡུན་རིང་སོང་སོངམ་མས། དེ་ལས་ཁོ་རང་མནོ་བསམ་
གཞན་ཁར་བཏང་སྟེ་མནོ་བསམ་གཅིག་མཐུད་གཉིས་མཐུད་རྐྱབ་སྟེ་བསམ་ལོ་
རྒྱས་ཏེ་འགྱོ་བའི་བསྒང་ལས་སྒལ་པར་རྫ་ཁུར་ཡོད་མི་དེ་མ་དཔག་ལས་བརྗེད་
དེ་ཏོག་ལོག་ཤོར་ཏེ་ས་ཁར་འགྱེལ། རྫམ་གེ་ར་ཆག་དཀྲུམས་སོང་། ཁོ་རང་
རྐང་ལག་རྡོ་ཁར་བརྡུངས་འབད་ལུས་སོང་ནུག། ཡུདཔ་ཅིག་ལས་དྲན་པ་འོངམ་
དང༌ ཨ་ནི་བར་རྐྱེན་འདི་རྨི་ལམ་ཨིན་བཅུག་ཟེར་སླབ་སྟེ་གཱནི་ཡང་འབག་
ནི་མེད་པར་སྟོང་པ་སྟོང་རྐྱང་འབད་གཡུས་ཁར་ཡར་སོ་ནུག། །
ཧང་གི་ལོ་རྒྱུས། ་
༈ ཧེ་མ་བོད་གཅིག་མོང་སྒར་རྫོང་དཔོན་གྱིས་རྐང་རྒྱུགས་བཏང་སྟེ་
འབྲས་སྤུངས་ལུ་སོང་སོངམ་མས། ཁོ་ཕར་ལྷོད་ཞིནམ་ལས་ལམ་སྟོན་པ་གིས་
འཕྲང་འཕྲང་ལས་ཚན་གྱི་ཁྱིམ་ནང་སྐྱེལ་ནུག། དེ་ལས་ཇ་ཆང་ཚུ་འབག་འོང་
སྟེ་གྲོལ། དེ་ལས་ཕྱི་རུའི་ལྟོ་འབག་འོང་སྟེ་ཟ་ཞིནམ་ལས་ཉལ་རནམ་ད་
གཟིམ་སྒརཔ་གིས་ནང་གི་ཨམ་འབོ་སྟེ་ཧང་དགོ་པས་ཧང་མིན་འདུག་

ཟེར་སླབ་ད་ཨམ་གྱིས་ཧ་མ་གོ་བར་ཧང་ཟེར་དྲིསཝ་ད་གཟིམ་སྒརཔ་གི་
སེམས་ཁ་ལུ་འབད་བ་ཅིན་ཧང་ཡ་ཟེར་སླབ་འདྲ་བས་མནོ་སྟེ་ཨོང་ཨོང་
ཧང་དགོ་ནི་ཟེར་སླབ་ད་ཨམ་དེ་ལོག་ཡར་སོ་ནུག། དེ་ལས་ཨམ་དེ་ནི་ཉལ་
ད་ནུག། །
བོད་དེ་ཧང་སྒྲིག་སྟེ་རང་སྡོད་དེ་ཡུདཔ་ཅིག་ནུམ་ཕྱེད་ཡར་སོང་རུང་
ཧང་འབག་འོང་ནི་མེད་ཞིནམ་ལས་འདེ་མི་ལྟས་ངན་འདི་མན་པའི་སོང་མནོ་
སྟེ་ལོང་ལྟ་བར་འགྱོ་བའི་བསྒང་ལས་ཁྱིམ་ནང་གི་མི་གེ་ར་ཉལ་ཏེ་ལྟོ་མིག་ལུ་
ཐལ་སོ་ནུག་ཟེར་ཨིན་མས། དེ་ལས་ཁོ་ཡང་ག་ནི་ཡང་འབད་ས་མ་མཐོང་
པར་ལགཔ་ཧང་བཙུག་འབད་ཉལ་དགོཔ་འབྱུང་ནུག་གོ། །
ཨོ་རོག་འདམ་མར་བྱིང་།
༈ ཧེ་མ་བོད་གཅིག་གཡུས་བཤལ་རྐྱབ་སྟེ་འགྱོཝ་ད་ཉི་མར་ལྟོ་ཨམ་
ཁ་བདེ་དྲག་གཅིག་ནང་ཕོགས་ཆི་ནུག། དེ་ལས་བོད་དེ་སོ་སོའི་གཡུས་སྤྱོད་དང་
བསྟུན་ཏེ་ཨམ་དེ་འབད་སར་ལྟོ་ཟ་བར་སོང་ནུག།
ཨམ་དེ་གིས་ཆུམ་དཀར་པའི་ལྟོ་སྤང་སྤང་འབད་གཡོ་སྟེ་བཞག་
བཞགཔ་མས། བོད་དེ་ལྷོད་ཞིནམ་ལས་ལྟོ་བཏོན་འབད་དྲངས་ནུག། བོད་ཀྱིས་

ལྟོ་ཨ་ཁམ་བཅམ་དང་ནང་གི་ཨམ་གྱིས་ལྟ་སྟེ་རང་སྡོད་ཞིནམ་ལས་ཨ་ཙི་
ཅིག་ལས་ད་རིས་འབདན་གངས་ཁ་བའི་གུ་ཨོ་རོག་ཆགས་ཆི་ཡི་ཟེར་
སླབ་ད་བོད་ཀྱིས་ཨིན་མས་ད་ཨོ་རོག་ཡང་འདམ་མར་བྱིང་སོ་ཡི་ཟེར་ལན་
རྐྱབ་སྟེ་ནང་གི་ཨམ་ཡང་ཁ་ཐུམ་རང་བཏང་ད་ནུག། མི་
དེའི་དོན་དག་འདི་གངས་ཁ་བའི་གུ་ཨོ་རོག་ཆགས་ཆེ་ཡི་ཟེར་མི་
དེ་བོད་འདི་ཤ་གནགཔ་ཨིན་ནི་འདི་གིས་ལྷོ་ཨ་ཁམ་བཅམ་དང་ཁོ་གི་
མཛུབ་མོ་གནག་རུ་རུ་ཚུ་ལྟོ་དཀར་པོའི་གུ་བྱ་ཨོ་རོག་ཆགས་དོ་བཟུམ་འབད་
ཆགས་ཅི་ཟེར་ཨིན་མས། །
དེ་ལས་བོད་གྱིས་ཨོ་རོག་ཡང་འདམ་མར་བྱིང་སོ་ཡི་ཟེར་མི་དེ་ཨམ་
དེའི་ལྟོ་དཀརཔ་དེ་འཚོ་བཟང་སྟེ་འདམ་བཟུམ་ཡོད་ནི་དེ་གིས་ལྟོ་ཨ་ཁམ་
བཅམ་ད་འདབ་མར་བྱིང་དོ་བཟུམ་འབད་ལག་པའི་མཛུབ་མོ་བར་ནང་ལས་
ལྟོ་བཙར་བཙིར་བཏང་སྟེ་ཐོན་ནི་དེ་གིས་གཏམ་གྱི་ལན་དེ་འབད་རྐྱབ་རྐྱབ་ཨིན་
མས།། ། རྩོད་གཞི།
༈ ཧེ་མ་བུམ་ཐང་ཆུ་སྨདཔ་དང་སྟང་སི་སྦྱིསཔ་ཚུ་ས་མཚམས་ཀྱི་སྐོར་
ལས་ག་འདེ་འབད་བློའོ་སླབ་སྟེ་འགྲིགས་ཆ་བཟོ་རུང་འགྲིགས་མ་ཚུགས་

ཞིནམ་ལས་ཆུ་སྨདཔ་ཚུ་གིས་བྱ་དཀར་རྫོང་ནང་ཞུ་ཚིག་ཕུལ་ནུག། །
དེ་ལས་ཚར་ཅིག་ལུ་བྱ་དཀར་རྫོང་གི་དཔོན་ལས་ཆུ་སྨདཔ་དམང་
གཞི་དང་སྟང་སི་སྦྱིསཔ་དམང་གཞི་བྱ་དཀར་རྫོང་ནང་རྩོད་གཞི་ཕྱེ་བ་འོང་
དགོཔ་འབད་བཀའ་ཤོག་གནང་ནུག། དེ་ལས་སྟང་སི་སྦྱིསཔ་ཚུ་རྩོད་
གཞི་ཕྱེ་བར་འགྱོ་བར་རྫོང་ཁ་ཤེས་མི་མེད་པར་ནང་དོག་སྟེ་སྡོདཔ་ད་ཁོང་
གི་གྲལ་ལུ་རྐངམ་ཞྭརཝ་འབད་མི་འདི་གིས་རྫོང་ཁ་འདི་ང་གིས་ཤེས་ས་
འདི་འབདཝ་ད་ང་ནི་ཞྭརཝ་ཨིན་ལམ་འགྱོ་མི་ཚུགས་ཟེར་སླབ་ནུག། དམང་
གིས་རྫོང་ཁ་རང་ཤེས་པ་ཅིན ལམ་འགྱོ་ནི་འདི་ཁྱོད་འགྱོ་མི་དགོ་ང་
བཅས་ཀྱིས་འབག་སྐྱེལ་འོང་ཟེར་སླབ་ཞིནམ་ལས་ཁོ་འགྱོ་ནི་གུ་ཐག་བཅད་ད་ནུག།
12ཁོང་ཚུ་ཚེས་གྲངས་གུ་ཞྭརཝ་དེ་འབག་སྟེ་བྱ་དཀར་རྫོང་ནང་སོང་།
དཔོན་གྱི་ཕྱག་དབང་བཅར། དེ་གི་ནངས་པ་རྩ་བོ་ཕན་ཚུན་གཉིས་ཆ་རང་རྫོང་
ནང་སོང་། དཔོན་གྱི་སྐུ་མདུན་ལོགས་གཅིག་ལས་ཆུ་སྨདཔ་ཚུ་གྲལ་བསྒྲིགས།
ལོགས་གཅིག་ལས་གྲལ་མགུ་རང་ཞྭརཝ་དེ་སྡོད་འབད་སྟང་སི་སྦྱིསཔ་ཚུ་སྡོད་
ནུག།
དེ་ལས་དཔོན་གྱིས་ཧེ་མ་ཆུ་སྨདཔ་ཚུ་ཞུ་བཅུགཔ་ད་ཁོང་གིས་
ཁ་ག་ནི་ཡང་བདེཝ་འབད་རྩ་ཚིག་དབྱེ་བ་ཕྱེ་སྟེ་ལེགས་ཤོམ་འབད་ཞུ་ནུག།
དེ་ལས་དཔོན་གྱིས་ད་སྟང་སི་སྦྱིསཔ་ཚུ་ཞུ་ཤིག་ཟེར་གསུངས་

ནུག། ཁོང་དམང་གིས་ཞྭརཝ་དེ་ལུ་ལྟ་སྟེ་ཝི་ཞུའེ་ཟེར་སླབ་ནུག། ཞྭརཝ་དེ་
གིས་ག་ནི་ཡང་མན་པའི་དབའི་ཏོག་པ་ལ་མི་ཉོ་ག་ཟེར་སླབ་སླབ་མས།
དཔོན་དེ་ཡུདཔ་ཅིག་ཐེ་ཚོམ་རང་བཏང་སྟེ་བཞུགས་ཞིནམ་ལས་ཆུ་
སྨདཔ་ཚུ་ལུ་གཟིགས་ཏེ་ཁྱོད་ཆ་ཁྱབ་ཁ་ག་ནི་ཡང་བདེཝ་འབད་ཞིནམ་ལས་
རོགས་མི་མད་མེདཔ་ག་སླབ་གུ་སླབ་མེད་མི་ཙང་ཙ་རང་ཨིན་མས། རྩོད་
གཞི་ཆུ་སྨདཔ་འཕམ་ཨིན། སྟང་སི་སྦྱིསཔ་རྒྱལ་ཡི་ཟེར་བཀའ་གནང་སྟེ་
ལོག་གཡུས་ཁར་བཏང་ད་ནུག། །
ཞྭརཝ་དེ་གིས་ཤེས་རུང་མ་ཤེས་རུང་དཔོན་གྱི་སྐུ་མདུན་ཞུ་མི་ཚིག་
ཐེངས་གཅིག་པ་དེ་རང་ཨིན་མས། དེ་ཡང་སྤ་རོཔ་ཚུ་གནམ་བྱཱར་ཏོག་པ་ལ་
འབག་སྟེ་སྒོ་བཤལ་བཙོང་པ་འོང་བའི་སྐབས་གོ་གོཝ་ཨིན་མས།། །། །
བོད་ཀ་ཤ་རཱའོ།
༈ ཧེ་མ་དཔོན་གཅིག་གི་སྒོ་ཁར་བོད་ཀ་ཤ་རཱའོ་ཟེར་མི་ཅིག་ཡོདཔ་
མས། ཉིམ་ཅིག་དཔོན་གྱིས་ཁོ་མི་གནག་པའི་གཡུས་ཁར་རྐང་རྒྱུགས་བཏང་
ནུག། ཁོ་ཡང་མི་གནག་པའི་གཡུས་ཁར་ལྷོད་དེ་སྤྱི་དཔོན་འཚོལ་འགྱོཝ་ད་
ལས་ཚན་འབད་སར་འགྱོ་དགོ་ཟེར་ཞིནམ་ལས་ལས་ཚན་གྱི་ཁྱིམ་ནང་སྡོད་

ནུག།
 ལས་ཚན་གྱི་ཨམ་དེ་གཟིམ་སྒརཔ་ལུ་བཞེས་སྒོ་དྲང་དགོ་པས་
མནོ་སྟེ་ཚ་ངེར་བཏོན་ཏེ་བཞེས་སྒོ་བཟོ་ཞིནམ་ལས་གྱིབ་ལྟག་མགུ་གདན་ཁ་
གངམ་གཅིག་འཐིང་། ཅན་སྟེགས་གཅིག་བཀལ་འབད་གཟིམ་སྒརཔ་འབྱོན་
ཟེར་ཞུ་དགོ་པས་མནོ་སྟེ་གཟིམ་སྒརཔ་གྱི་མིང་ཀ་ཤ་རཱའོ་ཟེར་ཞུ་བ་ཅིན་ཨ་
ཙི་དམའ་རང་དམའ་བས་འདི་བ་ཤ་བའི་རྭའོ་ཟེར་ཞུ་བ་ཅིན་སྦོམ་པས་མནོ་
སྟེ་གཟིམ་སྒརཔ་ཤ་བའི་རྭའོ་ལྟོ་བཞེས་པ་བྱོན་ཟེར་ཞུཝ་ད་གཟིམ་
སྒརཔ་དགོངསམ་ཁྲེལ་ཏེ་དབའི་ཨམ་ཁྱོད་ཀྱིས་ངེ་མིང་ཤ་བའི་རྭའོ་ལོ།
རོགས་ཀ་ཤ་རཱའོ་ཟེར་རུང་དྲག་པས་མནོ་སྟེ་སྡོད་པའི་ས་ད་རུང་ཁྱོད་ཀྱིས་ཤ་
བའི་རའོ་ལོ་ཟེར་ལོང་འགྱོཝ་དང་ནང་གི་ཨམ་འདྲོགས་པའི་ཤུགས་ཀྱིས་
ཆབ་གསང་ཡང་ཤོར་འབད་འབྱོག་ཡར་སོ་ནུག་ཟེར་ཨིན་མས།། །།
ཆུ་མགུ་རོ་འཚོལ་མི།
༈ ཧེ་མ་སྤ་རོཔ་མི་དྲུག་ཚོང་ལུ་སོང་སྟེ་ལོག་འོངམ་ད་གནམ་དཔག་མ་
བསྲོབ་ཅིག་ཁར་ཆུ་གཅིག་གི་འགྲམ་པར་ལྷོད་ནུག། དེ་ལས་ཁོང་དྲུག་
བློའོ་རྐྱབ་སྟེ་ཆུ་གཉིད་ལོགཔ་ད་བརྒལ་བ་ཅིན་བྱམས། – ཆུ་གཉིད་མ་ལོག་པ་ཅིན་

མནོཝ་མནོ་སར་བརྒལ་མི་ཚུགས་ཟེར་ཞིནམ་ལས་གཅིག་གིས་ཆུ་གཉིད་ལོག་ག་
མ་ལོག་ང་གིས་ལྟ་གེ་ཟེར་རྡོ་གཅིག་འཐུ་སྟེ་བསྐོགཝ་ད་ཕྱོག་ཟེར་སྐད་རྐྱབ་
ནུག། དེ་ལས་གཞན་གྱིས་ཆུ་གཉིད་མ་ལོག་པས་སྐད་རྐྱབ་དོ་ཟེར་འགྱམ་
པར་སྒུག་སྡོད་སྡོདཔ་མས། །
དེ་ལས་ཨེ་ཙི་ཅིག་ལས་གཅིག་གིས་ཆུ་གཉིད་ལོག་ག་མ་ལོག་
ང་གིས་ལྟ་གེ་ཟེར་སྦོ་ལོགས་ཡོད་མི་ནོར་གྱི་ཨ་ཝ་སྐམ་དེ་འཐུ་སྟེ་ཆུ་
ནང་བསྐོགཝ་ད་སྐད་མ་རྐྱབ་པས། ད་འབདན་ཆུ་གཉིད་ཐལ་སོ་ནུག་ཚེ་ངེར་
བཏོན་གྱིས་ཟེར་ཁོང་དྲུགཔོ་ཆ་རང་ལགཔ་མཐུད་དེ་ཆུ་བརྒལ་ཏེ་ཕར་ཁ་
ལྷོདཔ་ད་བྱག་ཕུག་གཅིག་ནང་ཞག་སྡོད་སྡོདཔ་མས།
བ་དེའི་ནངས་པ་ལོང་སྟེ་སོང་ཞིནམ་ལས་ཚ་བུག་རྐྱབ་སྟེ་ཇ་འཐུངམ་ད་
གཅིག་གིས་དངས་ཕྱི་རུ་བརྗེས་སོ་ནུག། ང་བཅས་དྲུགཔ་ལས་ག་ཡང་ཆུ་
གིས་མ་འབག་ག་སྨོཟེར་སླབ་ད་གཅིག་གིས་ག་ཏེ་འབག་ནི་ས། ང་གིས་
ཇ་ཡི་ཕོརཔ་གྱངས་ཁ་རྐྱབ་ལྟ་གེ་ཟེར་ཇ་ཡི་ཕོརཔ་གྱངས་ཁ་རྐྱབ་དང་དྲུག་ཀྲིག་
ཀྲི་འདུག་ཟེར་ཨིན་མས། དེ་ལས་གཅིག་གིས་ང་གིས་གྱངས་པ་རྐྱབ་ལྟ་
གེ་ཟེར་གྱངས་ཁ་རྐྱབ་ད་ཁོ་རང་མ་བརྩིས་བར་མི་ལྔ་མ་གཏོགས་དྲུག་
མ་འཐོན་པས། །

དེ་ལས་ཆ་རོགས་གཅིག་ཆུ་གིས་འབག་ཆེ་ནུག། འཚོལ་བར་འགྱོ་དགོ་
པས་ཟེར་མི་གསུམ་ཆུ་མགུ་ལྟ་སྟེ་རོ་འཚོལ་བར་སོང་། མི་གསུམ་ཆུ་མཇུག་ལྟ་
སྟེ་རོ་འཚོལ་བར་སོང་ནུག། ཆུའི་མཐའམ་བདའ་སྟེ་ག་ཏེ་འཚོལ་རུང་ཁོང་
གིས་རོ་མ་ཐོབ་པས། དེ་ལས་ཆུ་མཇུག་འགྱོ་མི་གསུམ་དེ་བདར་རོ་ནང་སྡུ་
སྡོདཔ་ད་ཉ་རོཔ་གཅིག་འོང་སྟེ་ཁྱོད་གསུམ་ག་ཅི་འབད་སྡུཝ་སྨོ ཟེར་དྲིསཝ་
ད་ཁོང་གསུམ་གྱིས་དངས་ཕྱི་རུ་ང་བཅས་ཆ་རོགས་དྲུག་ཆུ་བརྒལ་ཏེ་འོང་
འོངམ་ཨིན་ད་རིས་དྲོ་པ་འབདཝ་ད་ཆ་རོགས་གཅིག་ག་སོང་གུ་སོང་མེད་
པར་ཆུ་གིས་འབག་ཆི་ནུག། ང་བཅས་ལྟོ་ཚང་གསུམ་ཆུ་མཇུག་ལྟ་སྟེ་རོ་
འཚོལ་བར་འོངམ་ད་ག་ཏེ་ཡང་མ་ཐོབ། མ་ཤེས་ཁོང་ལྟོ་ཚང་གསུམ་ཆུ་
མགུ་ལྟ་སྟེ་རོ་འཚོལ་བར་སོང་ཡི། ཁོང་གིས་རོ་ཐོབ་ག་མ་ཐོབ་ཟེར་སླབ་ད།
ཉ་རོཔ་གིས་ཁྱོད་ལྟོ་ཚང་གསུམ་ཆུ་མཇུག་ལུ་འོང་། ཁོང་གསུམ་ཆུ་མགུ་ལུ་
སོང་། གྱངས་ཁ་དྲུག་ནཱ་ཚང་པས་ཟེར་སླབ་ནུག།
དེ་ལས་གཅིག་གིས་ཆ་རོགས་གཅིག་འདི་ཚང་ར་མ་ཚང་། འདི་
འབདཝ་ད་དྲོ་པ་ཇའི་ཕོརཔ་འདི་ཚངམ་འབད་འདུག་ཟེར་སླབ་ཞིནམ་ལས་
ཁོང་ཚུ་བློ་བདེ་ནི་དོན་ལུ་ཉ་རོཔ་གིས་དེ་སྦེ་བ་ཅིན་མ་བཏུབ་གཱནི་ཡང་མིན་
འདུག། ཁྱེད་གསུམ་དང་ང་ཡང་འགྱོ་གེ་ཁོང་གསུམ་ཡང་ཆུ་མགུ་ལས་ལོག་

འབོ་ཀྱིས་ཟེར་སླབ་སྟེ་ཆུ་མགུ་ལས་ཁོང་གསུམ་འབོ་སྟེ་ཉ་རོཔ་གིས་
ད་ཁྱོད་རང་ཚུ་རྐང་ལག་ས་སྤུབས། ཁོག་སྟོད་འཕྱར་བཏང་འབད་ག་སྟེ་སྡོད།
ང་གིས་འཁརཝ་གིས་རེ་རེ་གུ་ཚར་རེ་དྲངསམ་དང་ཁྱོད་ཚུ་གིས་གྱངས་ཁ་གཅིག་
གཉིས་ཟེར་ཚར་རེ་གྱངས་ཁ་རེ་སླབ་ཟེར་སླབ་ནུག། དེ་ལས་རྟས་ཐག་བཅད་
དེ་འབག་འོང་ཞིནམ་ལས་རེ་རེ་ལུ་རྟས་ཐག་ཐེངས་མ་རེ་སྤུས་རྩ་འབད་དྲངསམ་
དང༌ གྱངས་ཁ་དྲུག་ཀྲིག་ཀྲི་འབད་ཚང་པས་ཟེར་ཨིན་མས། དེ་ལས་ཁོང་ཆ་
ཁྱབ་ཉ་རོཔ་དེ་ལུ་དྲག་དྲ། བཀའ་དྲིན་ཆེ། ཁྱོད་ལུ་རིག་པ་མ་འདྲཝ་ཅིག་འདུག་
ཟེར་སླབ་སྟེ་ཁ་འགྱེས་སོ་ནུག། །
དེ་ལས་ཁོང་ལྟོ་ཚང་དྲུགཔ་དེ་ག་ཡང་ཆུ་གིས་མ་འབག་པས། ཟེར་
དགའ་དྲག་སྟེ་ལོག་ཚ་བུག་རྐྱབ་ས་ཇ་འཐུང་པ་འགྱོ་བའི་བསྒང་ལས་ཁོང་རའི་
ཚོང་ཁུར་ཡང་རོགས་ཀྱིས་འབག་ཇ་འཐུང་འཐུང་པའི་ཇ་སིག་འབོར་བཞག་
ཕོརཔ་ཡང་འབག་འབད་ཡར་སོ་ནུག་ཟེར་ཨིན་མས། དེ་ལས་ཁོང་དྲུགཔ་དེ་
རང་གི་ལྐུགས་པའི་ལྐུགས་རྟགས་གནག་སྲིད་སྲིད་དེ་ལུ་བློ་འགྱོད་དེ་ལག་
པར་དུ་ཐལ་ཡང་འབག་ནི་མེད་པར་གདོང་སྤོ་རལ་རལ་ཐལ་འབད་ལོག་སྟེ་
གཡུས་ཁར་ཐོན་སོ་ནུག་གོ།

དོརམ་གསརཔ།
ཧེ་མ་གཡུས་ཚན་གཅིག་ནང་ཨཔ་འཆམ་ཏོག་ཏོ་གཉིས་ཡོདཔ་མས།
ཨཔ་གཅིག་དོརམ་གསརཔ་ཅིག་གྱོན་ནི་ཡོདཔ་དང་གཅིག་གི་ཨུ་པར་དོརམ་
ཡང་མེདཔ་མས། ཚར་ཅིག་ལུ་ཁོང་གཉིས་ཕ་ཀི་ལོགས་ཙེ་རི་ནང་ལཱ་འབད་
བ་འགྱོ་ནི་འབདཝ་ད་ལམ་ཁའི་རོང་ཆུ་དེ་ཆརཔ་རྐྱབ་སྟེ་གནམ་མེད་ས་མེད་
དྲེད་དེ་ཡོདཔ་མས། ཁོང་གཉིས་ལགཔ་གཅིག་གིས་གཅིག་ལུ་མཐུད། ལགཔ་རེ་
རེ་འཁརཝ་རེ་བཙུགས་འབད་ཐག་བཅད་དེ་ཆུ་བརྒལཝ་ད་ཆུའི་སྦུག་ལུ་ལྷོདཔ་
ད་དོརམ་གསརཔ་གྱོན་མི་ཨབ་དེ་ཆུ་གིས་འཕྱག་བདའ་ཆེ་ནུག།
དེ་ལས་དོརམ་མེད་མི་ཨཔ་དེ་ཙེ་རི་ནང་སོང་སྟེ་ལཱ་འབད་སྡོད་དེ་
ཆ་རོགས་ཆུ་གིས་འབག་མི་དེ་བརྗེད་སོངམ་མས། ཕྱི་རུ་ལཱ་མཇུག་བསྡུ་སྟེ་ཁྱིམ
ནང་ལྷོད་དེ་ཨཔ་དོརམ་གསརཔ་གྱོན་མིའི་ལོ་རྒྱུས་ཐོནམ་ད་ཁོ་ཆུ་གིས་འབག་
ཆི་ཡི་ཟེར་དཔྱད་རིས་བཏང་ནུག།
དེ་ལས་ཁོང་རའི་ཁྱིམ་གྱི་སྒོ་ཁ་ལས་སྐད་རྐྱབ་སྟེ་ཆ་རོགས་ཤི་མིའི་
བུ་དེ་འབོཔ་དང་ཁྱིམ་ཕར་ཁ་ལས་ཨའུ་ག་ཅི་སྨོ ཟེར་སླབ་ད་ཁྱོད་ཀྱི་ཨཔ་
ད་སག་དྲོ་པ་རོང་ཆུ་བརྒལ་བའི་བསྒང་ཆུ་གིས་འབག་ཆེ་ཡི་གོ་ཡི་ག ཟེར་སླབ་ནུག། 
དེའི་ལན་ལུ་ཨཔ་གྱོང་མིའི་བུ་གིས་ཨིན་ན དོརམ་གསརཔ་

དེ་ཡང་ཆུ་གིས་འབག་ཆི་ཡི་ག ཟེར་དྲིསཝ་ད་ཨཔ་དོརམ་མེད་མི་དེ་གིས་
དོརམ་གསརཔ་དེ་གུ་ཆུ་ཐོགས་ཏེ་འབག་འབགཔ་ཨིན། ང་དོར་མ་མེད་ནི་དེ་
གིས་ཆུ་ངེ་གུ་ལས་དྲེད་བདའ་རྐྱབ་སྟེ་ང་འབག་མ་ཚུགས་ཟེར་སླབ་ནུག།
བུ་དེ་གིས་ཨ་ཡེ་དོརམ་དེ་ཁ་ཙང་བཙེམ་ཏེ་གྱོན་ཚརཝ་ཅིག་ཨིན་ཟེར་སླབ་
སྟེ་ལོག་ཁྱིམ་ནང་འཛུལ་སོ་ནུག། །
ཁ་ཛ།
༈ ཧེ་མ་དར་དཀར་ན་ཨམ་ཚེ་རིང་བཟང་མོ་ཟེར་མི་ཅིག་ཡོདཔ་མས། མོ་གི་
ཁྱིམ་དེ་དར་དཀར་རྫོང་ལས་ཉི་གདུགས་མཁར་འགྱོ་སའི་གཞུང་ལམ་སོ་ཁར་
ཨིན་དོ་ཡོདཔ་མས། མོ་ཁྱིམ་ནང་སྡོད་པའི་ཁ་ཐུག་ལུ་གཞུང་ལམ་བདའ་སྟེ་
ངོ་ཤེས་མི་རེ་འགྱོཝ་ད་ཁྱིམ་ནང་ལས་སྐད་རྐྱབ་སྟེ་དབའེ་ཁྱིམ་ནང་ཤོག་
ཇ་འཐུང་ཡར་སོང་ཇ་འཐུང་ཆོགཔ་འབད་གྲ་སྒྲིག་ཡོད་ཡར་ཤོག་ཟེར་སླབ་
དོ་ཡོདཔ་མས།
ལམ་བདའ་སྟེ་འགྱོ་མི་དེ་གིས་མི་དགོ་ཨ་མ་འགྱོ་གེ་ཟེར་སླབ་དོ་
ཡོདཔ་མས། དེ་ལས་ཨམ་ཚེ་རིང་བཟངམོ་གིས་འདེ་མ་འབད་དབའི་ཤོག་
ཇ་ཅིག་འཐུང་འགྱོ་བ་ག་ཅི་ཁྱད་ཡོདཔ་སྨོ། ཇ་སྲུ་ཆོག་པ་འབད་གྲ་སྒྲིག་ཡོད་

ཤོག་ཟེར་སླབ་དོ་ཡོདཔ་མས།
གཞུང་ལམ་བདའ་སྟེ་འགྱོ་མི་དེ་གིས་ཇ་མི་འཐུང་ཨ་མ་འགྱོ་གེ་ཟེར་
སླབ་དོ་ཡོདཔ་མས།
ད་རུང་ཨམ་དེ་གིས་ཤོག་ཨ་ཇ་ཅིག་འཐུང་པ་འགོར་ཆ་ག་ནི་ཡང་
མེད་ཧྲེག་ཟེརཝ་ད་ཨིན། ཐབ་ཁར་ཆུ་ཚན་འཁོལ་དོ་ཤོག་ཇ་འཐུང་ཡར་སོ་
ཟེར་སླབ་དོ་ཡོདཔ་མས།
གཞུང་ལས་ལམ་བདའ་སྟེ་འགྱོ་མི་དེ་གིས་ཇ་མི་དགོ་ཨ་མ་ནངས་
པ་གནངས་ཚེ་ལྷོད་འོང་ཟེར་སླབ་དོ་ཡོདཔ་མས།
ད་རུང་ཨམ་ཚེ་རིང་བཟངམོ་གིས་དབུགས་བཙུགས་རྐྱབ་སྟེ་ཤོག་ཨ་
ཇ་ཅིག་འཐུང་སྟེ་ཡར་སོང་། རང་ཁ་སྐོམ་ཡང་སངས། ཇ་ཅིག་ཧྲེག་ཟེརཝ་ད་
ཚུད། མེ་འཕུ་ནིའི་དུས་ཚོད་ཅིག་རང་ཨིན། ཇ་ཅིག་བཟོ་བཏང་པ་ག་ཅི་འགོར་
ནི་ཤོག་ཇ་འཐུང་ཡར་སོ་ཟེར་སླབ་དོ་ཡོདཔ་མས།
ཨམ་དེ་ངོ་ཤེས་མི་འགྱོ་ཚད་ཅིག་གེ་ར་ལུ་དེ་སྦེ་རང་སླབ་དོ་
ཡོདཔ་མས། འདི་འབདཝ་ད་གེ་ར་གིས་ཨམ་ཚེ་རིང་བཟང་མོའི་ཁ་ཇ་དེ་
རྒྱུས་རིགཔ་ཏེ་ཇ་འཐུང་པ་འགྱོ་མི་ག་ཡང་མེད་དོ་ཡོདཔ་མས། །

། འབོལ་ཁོག།
༈ ཧེམ་ཤར་ཝ་ཅན་ལུ་འབོལ་ཁོག་ཟེར་མི་གཅིག་ཡོདཔ་ཨིན་མས། མི་
དེ་ཡོན་ཏན་མཁས་དྲག་མན་རུང་ཀྲམ་ཀྲེམ་ཚ་དྲག་དང་ཁ་དབང་ཆེ་དྲག་ཅིག་
ཡོདཔ་མས། ཁོ་རའི་གཡུས་ཁའི་མི་ཚུ་ཁོ་དང་མཉམ་ཅིག་ནོར་འབྲེལ་དང་
ལཱ་འབྱེལ་འབད་ནི་ཚུ་འཚེར་དོ་ཡོདཔ་མས། འདི་འབད་ནི་དེ་གིས་ཁོ་གི་སྐོར་
ལས་གཏམ་དཔེ་ཅིག་ཡང་ཐོན་ནུག །དེ་ནི་ཡོད་ན་ཡོད་པ་འབོལ་ཁོག་མ་
བདེ།། མེད་ན་མེད་པ་འབོལ་ཁོག་མ་བཏུབ།། ཟེར་ཨིན་མས། །
གོང་གི་གཏམ་དཔེའི་ཁུངས་འདི་དེ་བསྒང་རྒྱལ་ཁབ་ནང་འཁོད་ལུ་
སྣུམ་འཁོར་ལམ་མེད་ནི་དེ་གིས་དགེ་འདུན་གསོལ་ཐབས་རྫོང་གཞི་ཕར་ཚུར་
འབྱོན་པའི་སྐབས་ཀྱི་གྲྭ་ཚང་གཟེབ་དོས་དེ་ཤར་ཝང་གཉིས་ལུ་ཚོ་དོས་ཕོགས་མི་
ཚུ་དམང་གི་ཁྱད་བཅད་དེ་ཚོ་དོས་རྩིས་ལེན་པ་འབོལ་ཁོག་འགྱོཝ་ད་ཁ་
དབང་བཙོངས་ཏེ་ཚོ་དོས་མང་ཤོས་ཝང་ལུ་བཀལ་བཅུག་སྟེ་ཤར་ལུ་ལེ་ཤཱ་མི་
ཕོགས་དོ་ཡོདཔ་མས། དེ་གིས་འབད་དམང་ལུ་ཕན་པ་ཡོད་ནི་དེ་གིས་མེད་ན་
མེད་པ་འབོལ་ཁོག་མ་བཏུབ་ཟེར་ཨིན་མས།།
དེ་ལས་ཚོ་དོས་ཉུང་སིའུ་ཅིག་ཕོགས་མི་དེ་སྐྱེལ་མི་དོསཔ་བཏོནམ་ད་ཁོ་
གིས་ཁ་དབང་དང་ཀྲེམ་བཙོང་སྟེ་ཁྱིམ་ཚ་ཚུ་ལུ་བཀྲམས་བཏང་སྟེ་ཁོ་རང་ལུ་

རྩ་ལས་མི་ཕོགས་དོ་ཡོདཔ་མས། དེ་གིས་འབད་ཡོད་ན་ཡོད་པ་འབོལ་ཁོག་མ་
བདེ་ཟེར་ཨིན་མས།།
དེ་གིས་མ་ཚད་པར་རྫོང་གཞི་ནང་གི་འཛམ་ཛ་འཛོམས་ཛོ་དང་གཞུང་
གི་དཔོན་ཁག་རྒྱལ་ཁབ་ཕན་ཚུན་བྱོནམ་ད་གི་གཞུང་དོས་ཀྱི་འཛོམས་འདུ་ཚུ་ནང་
དམང་གི་མི་འབད་འབོལ་ཁོག་འགྱོཝ་ད་རྫོང་ཁག་ནང་འཁོད་ཀྱི་ཚོ་ཁ་གཞན་ལུ་
མང་སུ་ཕོགས་ཁོ་རའི་རྒེད་འོག་ཅིག་ལུ་ཉུང་སུ་ཕོགས་ནི་དེ་གིས་དམང་ལུ་ཁེ་
རྒུད་སྦོམ་ཡོད་ནི་དང་གཡུས་ཁ་ནང་དོག་གི་རྒྱགས་རྒྱ་རྒྱུག་རྒྱུ་དང་དོས་སྐྱེལ་
འུར་ལཱ་ཚོ་རེ་ཚུ་གི་སྐབས་འབོལ་ཁོག་ལུ་རྩ་ལས་དགྲམ་ཆ་བཀལ་མི་ཚུགས་
དོ་ཡོད་མས། །
དེ་སྦེ་འབོལ་ཁོག་དམང་དང་སྒེར་གྱི་བར་ན་ཡར་ལས་བྱིད། མར་ལས་
ཆད་དེ་སྐྱིད་སྐྱོང་སྡོད་དེ་སྤྱི་ལོ་༡༩༥༨ ལུ་ཚེ་རྫོགས་ཏེ་དབུགས་ཆད་སོ་
ནུག་གོ། །།
སྟག་ལྟ་ཀོ་ཁྲིའི་བྱག། །
༈ ཧེ་མ་མི་གཅིག་དཔག་བསམ་མཁར་ཚོང་ལུ་སོང་སྟེ་མཁོ་གྲུབ་ཚུ་ཉོ་སྟེ་
དཔག་བསམ་མཁར་ལས་ལོག་སྟེ་སྟག་ལྟ་ཀོ་ཁྲི་ལུ་ལྷོད་ནུག། །
དེ་ལས་ཁོ་ཧེ་མའི་གཞུང་ལམ་རྙིངཔ་བདའ་སྟེ་འགྱོཝ་ད་གི་བྱག་

མགུ་གུ་ཏོག་མ་རྐྱབ་འབད་སྡོདཔ་ད་རྣམ་རྟོག་གི་དྲ་བ་གཅིག་ལས་གཅིག་
བརྒྱུད་དེ་གནམ་མེད་ས་མེད་རྒྱས་ཏེ་ཡར་སོ་ནུག།
་ཁོ་གི་མནོ་བསམ་ལུ་རྒྱབ་ཁར་འབག་སྟེ་ཡོད་མི་ཟོང་སྣ་ཚུ་དང་རྡོག་
མ་གིས་ཚོང་གི་མ་རྩ་འབད། དེ་སྤུ་ན་ཁ་སྒྲོམ་ཆེ་དང་དབང་འདུས་ཚེས་བཅུ་ལུ་
བཙོངས། ཁེ་སང་སྦོམ་ཐོབ། དེ་གིས་དཔག་བསམ་ཁར་ཚར་གསུམ་དང་ཕག་
རི་ཐེངས་མ་གཅིག་འགྱོ་བའི་བསྒང་ལས་ཁེ་སང་ལེ་ཤཱ་ཐོན། དེ་ལས་ཁེ་སང་དེ་
གིས་གཡུས་ཁར་ཁྱིམ་གཅིག་རྐྱབ། ཁྱིམ་དེ་ཐོག་གཉིས་བཀལ། ལྷ་ཁང་
བཟུམ་འབད་ཚོན་ཁྲ་ཆེམ་ཆེ་བཏང་། ངེ་གི་ཨའི་དང་སྤུན་ཆ་ཚུ་དེ་ནང་སྡོད།
ཁྱིམ་གྱི་མཐའ་བསྐོར་ནོར་ཁྱིམ་དང་ཕག་ཁྱིམ་རྐྱབ། སྒོ་ཡི་ཕྱི་ཁར་ཁྱིམ་ཆུང་གཅིག་
རྐྱབ་སྟེ་དེ་ནང་རོ་ཁྱི་སྦོམ་གཅིག་བཏགས་ཏེ་བཞག།
རྒྱ་ཚམ་དང་ཡང་ཀུམ་བསྒྲུབས་ཏེ་བོ་ཅུང་ལེ་ཤཱ་ཐོན། བ་ཞོ་ཡང་ལེ་ཤཱ་
མཆེད། ནོར་རྫི་གཅིག་ཡང་བཙུགས། དེ་གིས་བྱ་ཕག་སེམས་ཅན་ཚུ་བཞག་
འཛིན་འཐབ། ཕར་དང་ཚུར་འགྱོ་མི་ཚུ་ཁོ་གི་ཁྱིམ་དེ་ལྟ་ཡི་ལྟ་ཡི་རང་འགྱོ་
བའི་སྐབས་ཁོ་རང་རབ་གསལ་ཁྲ་ཆེམ་ཆེ་དེ་གི་སྒོ་འགྲིགས་རྩ་བར་སྡོད་དེ་
མིག་ཏོག་ཕྱི་ཁར་ལྟ་རྐངམ་གཡསཔ་གཡོན་པར་བཀལ་ཟེར་མནོ་བསམ་
བཏངམ་ཅིག་རྐངམ་གཡསཔ་ཡར་འཐུཝ་ད་ཏོག་མ་ཤོར་ཏེ་བྱག་ལས་རྒྱབ་
འགྲིལ་སོང་སྟེ་ཤི་སོ་ནུག་གོ། །

ལྟོ་ཕུད་དང་ལྟོ་ལྷག།།
༈ ཧེ་མ་བུམ་ཐང་ཨུ་ར་ལས་འབྲུག་རྒྱལ་གཉིས་པའི་དྲུང་ཡིག་སྐལ་བཟང་
ཟླ་བ་ཟེར་ཡོདཔ་མས། ཁོ་གི་བྱ་རོགས་དེ་ཨ་རྟག་རང་ཉི་མའི་གསོལཝ་འབག་
སྟེ་སོང་ཞིནམ་ལས་སློབ་དཔོན་དྲུང་ཡིག་ཕྱག་ལཱ་གིས་མང་ཤོས་རང་
དུས་ཚོད་གུ་གསོལ་བ་བཞེས་པར་བྱོན་མི་ཚུགས་དོ་ཡོདཔ་མས། བྱ་རོགས་དེ་
གསོལ་བ་འབག་སྟེ་འགྱོཝ་ད་རྩང་དུམ་ཅིག་ལེགས་ཤོམ་འབད་གཞོག་ཞིནམ་
ལས་ཤོག་ཀུ་ཅིག་ནང་འདྲིལ་ཏེ་ཧེམ་ཅུང་བཙུགས་འབག་དོ་ཡོདཔ་མས།
སློབ་དཔོན་གསོལཝ་བཞེས་པ་བྱོན་ནི་ཕྱི་པའི་སྐབས་སུ་སློབ་དཔོན་གྱི་
བཞེས་སྦྱང་ཁ་ཕྱེ་སྟེ་ཧེམ་ཅུང་ནང་ཡོད་མི་རྩང་དུམ་དེ་གིས་ཁོ་རང་ལུ་གནང་
ནིའི་གསོལ་ལྷག་གི་ཚད་ཀྲིག་ཀྲི་རྐྱབ་སྟེ་གསོལཝ་དབོག་གསོལ་ཀྲུམ་བཏོག་
གསོལ་འགྱེར་དབོག་འབད་ཁོ་རང་ཟ་ཞིནམ་ལས་སློབ་དཔོན་གྱི་གསོལཝ་དེ་
སྤུས་ཙ་འབད་སྤུར་ཏེ་བཞག་དོ་ཡོདཔ་མས། དེ་ལ་༡ 1/
དེ་སྦེ་སློབ་དཔོན་དུས་ཚོད་གུ་བྱོན་པའི་སྐབས་སློབ་དཔོན་བཞེས་ཚར་
ཞིནམ་ལས་གསོལ་ལྷག་ཁོ་ལུ་ཟ་བཅུག། སློབ་དཔོན་བྱོན་ནི་ཕྱི་པའི་སྐབས་
ཁོ་རང་གིས་ཧེ་མ་ལས་གསོལ་ལྷག་བཏོན་ཏེ་ཟ་དོ་ཡོདཔ་མས། ཚར་གཅིག་ལུ་
གསོལ་ལྷག་དབོག་སྟེ་ཟ་ནི་ཨ་ཙི་དྲག་སོངམ་མས། སློབ་དཔོན་བྱོན་ཏེ་

གསོལ་བ་བཞེསཔ་ད་ལྟོ་དང་ཚོདམ་ཉུང་སིའུ་ཅིག་གཟིགས་ཏེ་བྱ་རོགས་ལུ་
ག་ཅི་སྨོ ད་རིས་ལྟོ་དང་ཚོདམ་དུམ་གྲ་ཅིག་རང་མས་ཟེར་གསུངསམ་ད་བྱ་
རོགས་དེ་གིས་གེ་ར་སློབ་དཔོན་བཞེས་ད་ང་གི་གསོལ་ལྷག་ད་ཅི་ལས་
བཅད་དེ་ཟ་ད་ཡི་ཟེར་ཞུས་ནུག། མ་
དེ་ལས་སློབ་དཔོན་གྱིས་ང་གི་ལྟོ་ཕུད་ཁྱོད་ཀྱིས་ཟ། ཁྱོད་ཀྱི་ལྷག་མ་ང་
ལུ་བཞག་ཞིནམ་ལས་ཁྱོད་ཀྱིས་ག་འདེ་འབད་གསོལ་ལྷག་ཟ་སྟེ་ཟེར་
དགོངས་པ་ཁྲེལ་ཏེ་ལྡན་ལྕག་དྲངམ་ད་ཁོ་གིས་སློབ་དཔོན་སྐུ་ཆེ་གསུང་ཆེ་
ཨིན་ང་གིས་ཕུད་བཅད་དེ་ཟ་རང་མ་ཟ། ལྷག་མ་བཏོན་ཏེ་ཟ་ཟཝ་ཨིན་ཟེར་
ཕུད་ཟ་བའི་ཁ་རྩ་ལས་བཟེད་མ་བཏུབ་པས་གོ། །། །
བྱ་ཁུའི་ལྟོ།
༈ ཀུར་སྟོད་ལུ་ཨུང་སྒར་ཟེར་མི་གཡུས་ཚན་གཅིག་ཡོད། དེ་ནང་གི་མི་ཚུ་
བྱ་ཁུ་བཙག་ནི་མཁས་དྲག་ཨིན་ཟེར་སླབ་མས། ལམ་འགྲུལཔ་དང་གཞུང་
གཡོགཔ་དེ་ཁར་མི་སེར་ཕར་ཚུར་འགྱོ་མི་ཚུ་ཕྱི་རུ་གནསཔ་བརྙའ་སྟེ་
སྡོདཔ་ད་བཞེས་སྒོ་འབད་ལྟོ་བྱུ་ཁུ་བཙག་རནམ་ད་ཁོང་ཚུ་གིས་ཧོད་ཧིང་
སངས་ས་གཅིག་ནང་བྱ་ཁུ་བཙགས། བཙག་ཐངས་ཡང་ཧོད་ཀྱི་ཁབ་ཏོག་

ཡང་སིའུ་ཅིག་འབད་བཞག་ཞིནམ་ལས་བྱ་ཁུ་དང་སྦྲགས་ཏེ་ལྟོ་ཡང་ལེ་ཤ་ཐོན་
བཅུག་སྟེ་བཙག་དོ་ཡོདཔ་མས།
མགྱོནམ་ཚུ་ལྟོ་འབྲེལ་ཚར་ཞིནམ་ལས་བྱ་ཁུ་དེ་ལོག་སྟེ་ལེགས་ཤོམ་
འབད་བཙག་ཞིནམ་ལས་ལྟོ་དེ་ཁོང་ར་ཚུ་ཟ་དོ་ཡོདཔ་མས། དེ་གིས་འབད་
དུམ་གྲ་ཅིག་མིག་ཏོག་ཁར་མ་ཚུད་པའི་ལཱ་ཅིག་འབད་བའི་བསྒང་ལས་ཨང་
སྒར་པའི་བྱ་ཁུ་མ་བཙག་ཟེར་སླབ་ནི་སྲོལ་དེ་དར་དརཝ་ཨིན་མས།། །།
ལྷ་འབོད་ལུག།
༣ ཧེ་མ་ཕོགས་སྦྱིས་མཁར་ལུ་དགུན་ཉི་ལོག་གི་དུས་ཚོད་དང་བསྟུན་ཏེ་
ལྷ་འབོད་ཟེར་ཉི་ལོག་གི་དུས་སྟོན་འབད་བའི་སྐབས་སུ་ཕ་ཇོ་ཚུ་གིས་དམར་
མཆོད་དོན་ལུ་ལུག་རེ་བསད་དོ་ཡོདཔ་མས། ལྷ་འབོད་དེ་བོན་པའི་ལུགས་ཀྱི་
ལྷ་གསོལ་ཅིག་ཨིན་མས། ལྷ་གསོལ་སྐབས་སུ་གདང་ར་གི་ཨ་ལུ་ཚུ་གེ་ར་ཕ་
ཇོ་འཆམ་ས་ལྟདམོ་ལྟ། ཁོང་ར་ཆ་ཁྱབ་རྩེདམོ་རེ་རྩེད་འབད་ལྷ་ཁྱིམ་གྱི་སྒོ་
ལོགས་སྡོད་དོ་ཡོདཔ་མས།
ཁོང་ཨ་ལུ་ཚུ་ལྷ་གསོལ་གྱི་ལུག་བསད་ས་ལྟདམོ་ལྟ་སྟེ་སྡོད་ཞིནམ་ལས་
དེ་ཡི་ནངས་པ་གནངས་ཚེ་ཉི་མ་ནོར་འཚོ་སར་རྩེདམོ་རྩེད་དེ་སྡོདཔ་ད་ལ་ལུ་

ཕ་ཇོ་འབད། ལ་ལུ་ལཱ་གཡོག་རྒྱུག་མི་འབད། གཅིག་ལུག་འབད་ཐགཔ་སྐེ་ལུ་
བཙུགས་འབད་ཙོག་ཕུར་ཅིག་གུ་བཏགས་བཞག་བཞགཔ་མས།
དེ་ལས་དུས་ཚོད་རནམ་ད་བཤནཔ་དེ་ལུག་གསད་པར་འོང་ནུག །ལུག་
འབད་མི་ཨ་ལུ་དེ་གིས་ལྟག་སྐོར་ཤུགས་འབད་མ་བཏོག་སྨ་རེད་ཟེར་སླབ་དང་
བཤན་པ་གིས་བཏུབ་ཟེར་བགྲོད་ཀྱིས་འབད་ལུག་གི་ལྟག་སྐོར་གུ་གྱི་དཔག་སྟེ་
བགྲོད་ཀྱིས་འབད་བཏོགཔ་ད་ལུག་འབད་མི་དེ་གིས་ཨ་ཙ་ཨ་ཙ་ཟེར་སླབ་
ད་བཤན་པ་དེ་གིས་ཨ་ཁྱོད་ཡང་ཨ་ཙ་ཨ་ཙ་ཟེར་མ་སླབ། ལུག་
བཟུམ་འབད་མཱི་མཱི་ཟེར་སླབ་ས་ཨ་ཙ་ཟེར་སླབ་མས་ཟེར་ནུག།
དེ་སྦེ་བློ་ཕར་སླབ་ཚུར་སླབ་བར་ན་སྐེ་བཏོག་སྟེ་ལུག་འབད་མི་ཨ་ལུ་
དེ་བསད་ད་ནུག་གོ། །
སིང་ངེ།
༈ ཧེ་མ་སྒང་སྟེང་དགོན་པ་ལུ་སྤྱི་ཏོག་གཉེརཔ་རྡོ་རྗེ་རྒྱལ་པོ་དང་ཆ་རོགས་
དག་པ་ཅིག་ནུམ་མོ་སིང་ངེ་(སྲིན་བྱ སྐད་པའི་རྟགས་དཔྱད་སྐོར་ལས་
བཤད་ཐོ་བཏང་སྟེ་སྡོདཔ་ད་སྤྱི་ཏོག་གཉེར་པ་གིས་སིང་ངེའི་སྐད་ཀྱི་རྟགས་
དཔྱད་ཤེས་དགོ་པ་ཅིན་བྱ་དེའི་སྐད་གོཝ་ཅིག་ག་གི་གདོང་ཁར་ཡང་མ་སླབ།
ག་དང་ཡང་ཁ་མ་སླབ། ས་རྫམ་གསརཔ་ཅིག་རང་གི་མགུ་སྤུབས། རྐངམ་

གཡས་པ་སྒོ་ཐེམ་ཕྱི་ཁར་སྤོ། རྐངམ་གཡོན་པ་སྒོ་ཐེམ་ནང་ན་བཞག་འབད་ཉན་
པ་ཅིན་མི་ག་ཤི་རུང་དེའི་མིང་བཏོན་འབོཔ་ཨིན་ཟེར་བཤད་པའི་ལུགས་སྲོལ་
འདུག ཟེར་བཤད་བཤདཔ་མས། དེ་བསྒང་བུ་ཚུ་དག་པ་ཅིག་ཡང་རྩེདམོ་རྩེད་
དེ་ཁོང་གི་སྦོ་ལོགས་ཁར་ཡོདཔ་མས།
ལོ་རྒྱུས་དེ་བཤད་དེ་ཉིམ་དག་པ་ཅིག་གི་རྒྱབ་ལས་ཚར་གཅིག་ལུ་
སྤྱི་ཏོག་གཉེརཔ་རྡོ་རྗེ་རྒྱལ་པོ་ཁོ་རའི་གྱིབ་ལྟག་མགུ་སྡོདཔ་ད་ཕྱི་རུ་གནམ་
དཔག་མ་བསྲོབ་ཅིག་ཁར་ཁོང་གི་ཁྱིམ་གྱི་གདོང་ཁར་ཡོད་མི་གཏོང་ཕུ་ཤིང་
སྦོམ་དེ་གུ་ལས་སིང་ངེ་སྐད་ནུག །སྤྱི་ཏོག་གཉེརཔ་ཡང་གཡའ་ད་རིས་སེང་
ངེ་ཅིག་སྐད་དོ་མནོ་སྟེ་སྡོད་སྡོད་པའི་བར་ན་ཁོ་གི་ཁྱིམ་གྱི་གདོང་གཏད་ལུ་ཡོད་
མི་ཁྱིམ་དེ་ནང་ལས་བུ་ཚུ་ཅིག་ཕྱི་ཁར་ཐོན་ཏེ་ལྟ་ཞིནམ་ལས་ལོག་བཏང་སྟེ་
ཁྱིམ་ནང་འཛུལ་སོ་ནུག །སྤྱི་ཏོག་གཉེརཔ་ཨ་ལུ་དེ་ག་ཅི་འབདཝ་ཨིན་ན་
མནོ་སྟེ་འགྱིམ་སྡོད་པའི་བར་ན་ཁོང་རྒས་ཤོས་ཆ་ཁྱབ་བཤད་ཐོ་བཏང་དོ་བཟུམ་
འབད་བུ་ཚུ་དེ་ས་རྫམ་གསརཔ་གཅིག་མགུ་སྤུབས་འབད་རྐངམ་གཡས་
གཡོན་ཚུལ་བཞིན་བཞག་འབད་སྒོ་ཐེམ་གུ་ལས་སིང་ངེ་གི་སྐད་ཉན་ཏེ་སྡོད་
སྡོཔ་མས།
དེ་ལས་ཨ་ཙི་ཅིག་ལས་སྤྱི་ཏོག་གཉེརཔ་གིས་བུ་ཚུ་དེ་ཡི་མིང་བཏོན་
ཏེ་ཨོ་ཀུན་ལེགས་འབག་པ་ཟེར་ཚར་གཉིས་འབོ་ནུག། ཧེ་མ་འབོཔ་དང་

གཟུགས་ཨ་ཙི་སག་གཅིག་འབད་ནུག། གཉིས་པ་འབོ་པའི་བསྒང་ལས་མགུ་
ལས་རྫམ་ཡང་ཕུད་དེ་བསྐོག་བཞག་འབད་ཁྱིམ་ནང་འཛུལ་སོ་ནུག།
སྤྱི་ཏོག་གཉེརཔ་རྡོ་རྗེ་རྒྱལ་པོ་ཡང་ཨ་ལུ་དེ་ག་འདེ་འབད་ཡི་ག་མནོ་ནུག།
དེ་ཡི་ནངས་པ་ཕྱི་རུ་བློ་མ་བདེ་བར་ཨ་ལུ་དེ་ལྟ་བར་འགྱོ་བའི་བསྒང་ལས་
ཀུན་ལེགས་འབགཔ་མལ་ཆ་ནང་འགྱེལ་སོ་འདུག་ཟེར་ཨིན་མས། ཨའི་
དང་ཨཔ་ལུ་ལོ་རྒྱུས་དྲིཝ་ད་ཁ་ཙ་སིང་ངེ་གི་སྐད་གོ་ཞིནམ་ལས་ནདཔ་ཐོན་སོ་
ཡི་ཟེར་ཨིན་མས། དེ་ལས་ཀུན་ལེགས་འབགཔ་ཁོ་རང་ལུ་དྲིསཝ་ད་སིང་ངེ་
གིས་ཁོ་གི་མིང་བཏོན་ཏེ་འབོ་དེ་ཡི་ཁོ་ཤི་ནི་ཨིན་མས་ཟེར་སླབ་སྟེ་སྡུ་ད་
ནུག། ་
དེ་ལས་སྤྱི་ཏོག་གཉེར་པ་གིས་ཨ་ལོ་གིས་འབད་ཐངས་དང་ཁོ་གིས་
མིང་བཏོན་ཏེ་འབོ་ཐངས་ཚུ་ཧིང་སངས་ས་འབད་སླབ་བྱིན་ཞིནམ་ལས་སེམས་
དགའ་སྟེ་ཀུན་ལེགས་འབགཔ་ལོག་སྟེ་དྲག་ནུག་གོ། །
སློབ་དཔོན་གྲུབ་ཅུང་།
༈ ཧེ་མ་དབང་འདུས་ཆ་འདུས་ལས་མཁོ་ཐང་མཁར་ལུ་སློབ་དཔོན་གྲུབ་
ཅུང་ཟེར་སྐུ་མཚམས་རང་གནང་སྟེ་བཞུགས། རྟོགས་པ་ཚད་དང་ལྡན་པ་

མངོན་ཤེས་ཐོགས་པ་མེད་པ་གཅིག་བཞུགས་ཡོདཔ་མས། དེ་བཟུམ་འབད་ཕ་ཇོ་
སྡིང་ལུ་རྒྱལ་བ་ཤཱཀྱ་ཡང་སྐུ་མཚམས་བཞུགས་མངོན་ཤེས་ཐོགས་མེད་ཨིན་
དོ་ཡོདཔ་མས།
དེ་ཚར་ཅིག་ལུ་རྒྱལ་བ་ཤཱཀྱ་སློབ་དཔོན་གྲུབ་ཅུང་མཇལ་བར་བྱོན་ཏེ་
ལྟོམ་འཛར་བཅིངས་ཏེ་བསྣམས་བྱོན་འབད་མཁོ་ཐང་དཀར་གསལ་ཐང་ནང་
དཀར་ཞིང་གཅིག་གི་མཐའ་མ་རྡོ་ཕུག་སྒྲོམ་གཅིག་གུ་འཛེགས་ཏེ་བཞུགས།
གསོལཝ་བཞེས་ནེ་འབད་བཞེས་རས་ཁ་ཕྱི་འབད་སྤྱན་ཕར་ཚུར་གཟིགསཔ་ད་
ཀ་ཤ་གཅིག་རྡོ་ཕུག་འོག་ལས་སྣང་བ་གུ་ཡངས་འབད་འགྱོ་ས་གཟིགས་ཏེ་
རྒྱལ་བ་ཤཱཀྱའི་ཐུགས་ལུ་ཨའེ་སྨོ་མནོ་མེད་སེམས་ཅན་ཨིན་ཟེར་རུང་སྡིག་
སེམས་ཡོད་མེད་ན་འཐན་ཤེས་པས་ཟེར་ཐུགས་བཞེད་གནང་ནུག། །
འདེ་ཅིག་གི་བར་ན་ག་ལས་འོང་གུ་ལས་འོང་མེད་པ་ཀ་ཤ་གིས་
མཆོང་ཐེངས་ཅིག་རྐྱབ་ཅི་རྒྱལ་བ་ཤཱཀྱའི་བཞེས་རས་ནང་ལས་དཔག་འཐུ་འབག་
སྟེ་འབྱོག་ཡར་སོ་ནུག །དེ་ལས་ཁོ་ཡང་ཨའི་དེ་སྦེ་བ་ཅིན་ཁོ་རེད་ཟེར་
གསུངས་ཏེ་བཞེས་རས་ཁ་བསྡམས་ཏེ་ཀ་ཤ་བདའ་སྟེ་བྱོན་སོ་ནུག །དེ་ལས་ཀ་
ཤ་ཧེ་མ་འབད་རྒྱལ་བ་ཤཱཀྱ་ཤུལ་ལས་འབད་མིག་མཐོང་མིག་མཐོང་འབད་
འགྱོ་བའི་བར་ན་སློབ་དཔོན་གྲུབ་ཅུང་གི་མཚམས་ཁང་སྦོ་ལོགས་དཔག་མ་
ལྷོདཔ་ཅིག་ལས་ཀ་ཤ་དེ་འཇའ་ཡལཝ་འདེ་ཡལ་སོ་ནུག།

ན། དེ་དེ་ལས་རྒྱལ་བ་ཤཱཀྱ་བགྲོད་ཀྱིས་འབད་མཚམས་ཁང་ནང་འབྱོནམ་ད་
མཚམས་ཁང་སྒོ་བསྡམས་ཏེ་ཡོད་ཞིནམ་ལས་སྒོ་ཁར་ཀྲག་རྐྱབ་སྟེ་གནངམ་ད་
སློབ་དཔོན་གྲུབ་ཅུང་ཁོ་རང་གིས་སྒོ་ཕྱེས་ནུག། དེ་ལས་གཅིག་གིས་གཅིག་ལུ་ཕྱག་
ལན་མཛདཔ་ད་རྒྱལ་བ་ཤཱཀྱ་གིས་སློབ་དཔོན་ལུ་ཁྱོད་ཀྱི་ཁ་གུ་ཨེར་མ་དར་
ཚིལ་སྦྱར་ཏེ་འདུག་ཟེར་གསུངསམ་ད་སློབ་དཔོན་གྲུབ་ཅུང་གིས་ཧཱ་ཧཱ་
ཟེར་ཞལ་བགད་ཤོར་ཏེ་སྐབས་སྐབས་རེ་རྩེདམོ་རྩེད་དེ་ལྟ་ལྟཝ་ཨིན་ཟེར་ཞུ་
ནུག་གོ། །
བ་ཟན་སྐམ། །
༈ ཚར་གཅིག་ལུ་དགེ་འདུན་པ་ཐིམ་ཕུ་བཞུགས་པའི་སྐབས་ཉིམ་གཅིག་
རྗེ་མཁན་པོ་ཉིན་སྐྱོང་ནང་ཉིམ་ལྡེབ་སྟེ་བཞུགས། སྐུ་མདུན་ལུ་བུ་རས་ནང་
ཟན་སྐམ་དོ་ཡོདཔ་མས། ཕུར་འགྲོ་ཚུ་ཟན་སྐམ་ཟ་བར་འོངམ་དང་རྗེ་གིས་
ཆུད་ཨོའི་ཟེར་ཕྱག་ཕྲེང་གིས་ཕུར་འགྲོ་བདའཝ་ད་ཕ་ཇོ་སྡིང་རྒྱལ་བ་
ཤཱཀྱ་གིས་ད་རིས་འབདན་ལྷོ་ལུང་པའི་དབུ་ལྷ་རྗེ་རིན་པོ་ཆེ་གིས་ཟན་སྐམ་
པ་མ་ཚད་དེ་ཟ་མི་ཕུར་འགྲོ་ཚུ་ཡང་བདའ་དོ་སྨྲ་རེད་ཟེར་གསུངས་ནུག།
དེ་ཤར་མཁོ་ཐང་མཁར་གྱི་སློབ་དཔོན་གྲུབ་ཅུང་གིས་མཁྱེན་ཏེ་
མཚམས་ཁང་ནང་ཁོ་རང་སྐུ་རྐྱང་ཧཱ་ཧཱ་ཧཱ་ཟེར་ཞལ་བགད་ཤོར་ནུག།

དེ་སྐབས་ཀྱི་རྗེ་མཁན་དེ་ཡང་རྟོགས་པ་མཐོ་དྲག་མངོན་ཤེས་ཐོགས་
མེད་གཅིག་བཞུགས་བཞུགསཔ་ཨིན་མས། །
ཨ་ཙི་ཅིག་ལས་ཉེ་གནས་དེ་ལྷོད་ནུག། ཉེ་གནས་ཀྱིས་ཟན་ཕུར་འགྲོ་
གིས་།ཟ་སར་མཐོང་སྟེ་ཕུར་འགྲོ་བདའ་ནི་བདའཝ་ད་རྗེ་གིས་ད་ཙང་
བཞག་ད། བདའ་མི་དགོ། སྤྱང་ལོག་ཆོསཔ་ཚུ་དང་མཉམ་ཅིག་ལཱ་ཁག་ཨིན་
མས། རྐངམ་སྤར་ན་རྐང་མར་སྐྱོན་བཤད་རྐྱབ། ལགཔ་སྤར་བ་ཅིན་ལག་པར་
སྐྱོན་བཤད་རྐྱབ་མས་ཟེར་གསུངས་ཏེ་ཟན་འཕུར་འགྲོ་ལུ་ག་དགའཝ་འབད་ཟ་
བཅུག་ནུག་གོ། །
ཕག་རི་བསྐོར་མི།
༈ ཧེ་མ་ཤར་རྒཔ་ལུ་བོ་ཁལ་གདོས་རིལ་རི་ཅིག་ཡོདཔ་མས། ཁོ་ཨ་རྟག་
རང་ཁོ་རའི་ཇོ་བོ་ལུ་ཁོ་ཚར་ཅིག་ཕག་རི་ལུ་ཚུ་བཏོན་པར་གཏང་གནང་ཟེར་
རང་སླབ་དོ་ཡོདཔ་མས། དེ་ལས་ནམ་ཅིག་གི་ཚེ་ཤར་ལས་ཕག་རི་འགྱོ་མི་
ཆ་རོགས་ལེ་ཤ་ཡོདཔ་ད་ཤར་རྒཔ་གིས་ཕག་རི་ལས་ཚྭ་ཉོ་ནིའི་མ་རྩ་ཆུམ་དང་
འཛརཝ་ཅ་ལ་བསྒྲིགས་འབད་ཁོ་རའི་བོ་ཁལ་དེ་ཡང་ཕག་རི་བསྐོར་མི་ཚུ་ལུ་
བཅོལ་ཏེ་བཏང་ད་ནུག། །
བོ་ཁལ་དེ་ཡང་ཁོ་རང་གིས་མནོ་དོ་བཟུམ་འབད་ཕག་རི་བསྐོར་ནི་

ཐོབ་སྟེ་སེམས་བ་མན་ཡིད་ཡང་དགའ་ནུག །ཁོ་ཆ་རོགས་ཚུ་དང་མཉམ་
ཅིག་སོང་སྟེ་ཕག་རི་ལྷོད། བོད་ཀྱི་གཡུས་དང་བྱང་ཐང་ཚུ་ལྟ་ནི་ཐོབ་པ་མ་ཚད་
ཚོང་འདུས་ཀྱི་ཚོང་འབྲེལ་དང་མི་འབྱེལ་ཚུ་མཐོང་སྟེ་ཧ་ལེགས་ནུག །འདེ་ཅིག་
གི་བར་ན་ལོག་སྟེ་ཤར་ལུ་ལྷོད་ནུག།
གཡུས་ཁར་ལྷོད་དེ་ཆུམ་འཛར་ཚུ་རྩིས་རྐྱབ་སྟེ་ཚྭ་དང་བུལ་དོག་དེ་
ཁར་ཇ་ཚུ་ཇོ་བོ་ལུ་རྩིས་ཕུལ་ནུག། ཁོ་རང་ཡང་ཕག་རི་བསྐོར་ཏེ་ནཝ་ཚཝ་
མེད་པར་གཡུས་ཁར་ལྷོད་དེ་དགའ་དྲག་ནུག།
དེ་ལས་ཤར་རྒཔ་གིས་ཕག་རི་འགྱོ་མི་དགོ་ཟེར་སླབ་ད་ཁྱོད་ཀྱིས་
ཉན་མ་བཏུབ། ལམ་བདའ་སྟེ་འུ་སྡུག་ཅི་ག་ཟེར་དྲིསཝ་ད་བོ་ཁལ་དེ་གིས་
འུ་ཡང་གནམ་མེད་ས་མེད་མ་སྡུག་ཟེར་སླབ་ནུག །དེ་ལས་རྒཔ་གིས་ཁུར་ཆ་
འབག་སྟེ་ལམ་འགྱོ་ཚུགས་ཅི་ག ༡ཟེར་དྲིསཝ་ད་བོ་ཁལ་གྱིས་ཕོ་སྐྱེས་ཚུ་
དང་འགྲན་འདྲ་འདི་འགྱོ་མ་ཚུགས་ཨིན་རུང་ཨམ་སུ་ཚུ་བདའ་ཟུན་ཅིག་འབད་
དེ་འགྱོ་ཚུགས་ཅི་ཟེར་སླབ་ནུག་གོ།
རྒྱ་ལི་མཁར་གྱི་ཨམ། །
བུམ་ཐང་དབང་འདུས་ཆོས་གླིང་གི་མཇུག་ལུ་རྒྱ་ལི་མཁར་(ཧེ་མའི་
༈

མིང་རྒྱལ་བློན་མཁར)གྱི་ནང་གི་ཨམ་ཚུ་ཞིང་ནང་དཀར་ནཱ་གི་ཧིང་མགུ་ལྕག་
ལྕག་འབད་འཐོན་པའི་སྐབས་ཞིང་གི་མཐའ་མ་ལས་འགྱོཝ་ད་མིག་ཏོག་
གཞན་ཁར་མི་ལྟ་བར་ཞིང་གི་སྦུག་ལུ་ལྟ་ཞིནམ་ལས་དཔའ་ཡུད་ཡུད་འབད་
ལགཔ་གཡུག་སྟེ་འགྱོཝ་ཨིན་ཟེར་ཨིན་མས། །
དེ་ལས་དཀར་ནཱ་བསྡུ་སྟེ་སྒྲོམ་ནང་བླུག་པའི་བསྒང་ལས་དཔའ་དྲག་སྟེ་
བྱ་དཀར་རྫོང་ནང་བཞུགས་མི་ཆིབས་ཞོན་པ་ཚུ་ལུ་ཡང་ལྟོ་ཚང་ཟེར་སླབ་དོ་
ཡོདཔ་མས།
དེ་ལས་གནམ་སོ་ཁ་ཟླཝ་གཉིསཔ་གསུམ་པའི་ནང་ཟ་ནི་སྐྱོན་སུ་ཉིམ་
རིང་སུ་འབད་བའི་བསྒང་ལས་ཕྱི་ཁ་ལས་མི་གསརཔ་ངོ་མ་ཤེསཔ་ཅིག་ལྷོད་
རུང་དེ་ལུ་ཡང་ཞེ་ས་ལགས་ལགས་བཞུགས་བཞུགས་ཞུསཝ་ཨིན་ཟེར་
ཨིན་མས་གོ། །
མར་ཁྲལ།
༈ དེ་བསྒང་དབང་འདུས་ཆ་འོག་ལུ་སྐྱེས་ནག་དྲུངམ་ཟེར་མི་ཅིག་
བཞུགས་ཡོདཔ་མས། དྲུངམ་དེ་དགུན་ཟླ་དྲུག་སྦྱིས་ནག་དང་བྱཱར་ཟླ་དྲུག་
ཕོགས་སྦྱིས་མཁར་བཞུགས་དོ་ཡོདཔ་མས། ཚར་ཅིག་ལུ་ཁོ་ཕོགས་སྦྱིས་
མཁར་དཀྱིལ་འཁོར་ཐང་ལུ་བཞུགསཔ་ད་ཁོ་གི་རྒྱ་ཚམ་མ་བོ་གཉིས་ཆ་

རང་བྱང་ད་ནུག །དྲུང་པའི་བྱ་རོགས་ཚུ་སོང་སྟེ་ག་ཏེ་འཚོལ་རུང་མ་ཐོབ་པས།
དེ་ལས་དྲགོས་དྲུངམ་དེ་དང་པ་རྒྱ་ཚམ་བྱང་སྟེ་ནོར་རྒུད་ཕོགས་པའི་
གུ་གཉིས་པ་མི་སེར་ཚུ་གིས་ཤེས་ས་མཐོང་ས་ཨ་ཙི་ཞལ་སྐྱེངས་ནུག།
དེ་ལས་ཁོ་གི་ཐུགས་བཞེད་ལུ་འདི་བ་ལ་གོང་གསུམ་ལུ་མར་ཁྲལ་གསརཔ་
གུང་པ་རེ་ལས་མར་སྲང་དོ་རེ་བསྡུ་བ་ཅིན་རྒུད་འཐུས་དེ་དེ་གིས་བསྲང་
ཚུགས་པས་མནོ་སྟེ་བྱ་རོགས་གཅིག་རྒཔ་ཚུ་འབད་སར་མར་ཁྲལ་བསྡུ་
བར་བཏང་ད་ནུག
བྱ་རོགས་དེ་ཁ་དཀྲིས་བཀབ་ནེ་སེར་སྐོརམ་རྐྱབ། དཔའ་རྟགས་ཧོ་
ཤིང་ཅནམ་གཅིག་བཏགས་དྲགོས་དྲུང་པའི་བཀའ་འབག་སྟེ་རྒཔ་ཚུ་འབད་
སར་སོང་ཞིནམ་ལ་དྲུང་པའི་བཀའ་སྐྱོར། མར་འཇལ་ནིའི་དུས་བཏབ་རྐྱབ་
འབད་རྒཔ་གི་ཁྱིམ་ནང་སྡོད་སྡོདཔ་མས། །
དེ་ལས་རྒཔ་གིས་སྤྱི་དཔོན་ཚུ་བཀུག་སྟེ་བཀའ་མ་བཏུབ་བཏུབ་འབད་
སྐྱོར་ནུག། དེ་ལས་མི་སེར་སྤྱང་ཀ་ཚུ་ནང་དོག་ནུག །ཁོང་ཚུའི་གྲལ་ལུ་ཨཔ་ཕྱེན་
ཅུང་ཟེར་མི་ཅིག་ཡང་ཡོདཔ་མས། ཨཔ་དེ་གནམ་མེད་ས་མེད་སྤྱང་ཀ་བུ་
གཞི་ལེ་ཤཱ་འབད་ད་ལྟོ་ཟ་ནི་ལྟོ་ཡང་ད་ཆད་ད་སྡུག་འབད་བའི་ཁར་ནོར་རྩ་
ལས་མེད་པ་མར་ག་ལས་ཐོན་པ། གཞན་ཁྱིམ་ཚ་ཚུ་ལས་བསྐྱིས་ཏེ་འཇལ་བ་
ཁོ་རང་ཟ་ནེ་ལྟོ་དང་བགོ་ཡང་ཆད་དེ་སྡོད་པ་ག་གིས་ཁོ་ལུ་བརྙའ་བསྐྱིས་འབད་

བ། ཨཔ་ཕྱེན་ཅུང་ཡང་ནང་དོག་མི་ཚུའི་གྲལ་ལས་སྐྱོ་ཤོས་ཅིག་ཨིན་མས། །
དེ་ལས་ཁོ་མནོ་བསམ་ཡར་བཏང་ཡར་སྤྱི་བོའི་གཙུག་ལས་རྡུགས།
མནོ་བསམ་མར་ཅིག་མར་རང་བཏང་མར་རྐང་པའི་རྟིང་ལས་རྡུགས་ཏེ་གན་
ཡང་འབད་ས་མ་མཐོང་པར་ཁྱིམ་ནང་ལས་ཕྱི་འཐོན་ཏེ་འགྱོཝ་ད་དཀྱིལ་
འཁོར་ཐང་ལུ་ལྷོད་ནུག།
དེ་ལས་ཁོ་རའི་བུ་དེ་ལུག་འཚོ་སྟེ་སྡོད་ས་ལྷོདཔ་ད་དབུགས་བགམ་
སྟེ་དྲེགས་མ་ཚུགས་པར་མིག་ཏོག་ཟུར་གྱིས་དྲུང་པའི་གནག་ཚང་ལྟཝ་ད་
གནག་ཚང་གི་རབ་གསལ་ནང་དྲགོས་དྲུང་པ་ཐུགས་སྤྲོ་གནང་སྟེ་བཞུགས་
ནུག་ཟེར་ཨིན་མས། དེ་ལས་ཕྱེན་ཅུང་གི་སེམས་ལུ་མར་ཁྲལ་ཕུལ་མ་དགོ་
པའི་ཐབས་ཤེས་ཅིག་ག་ཅི་འབད་བ་ཅིན་དྲག་ག་མནོ་ནུག།
དེ་ལས་ཁོ་གིས་ཁོ་རའི་ཨ་ལུ་དེ་འབོ་དྲགོས་དྲུང་པ་མ་མཐོང་རྫུ་
བཏབ་སྟེ་སྐད་ཡར་སེང་སྟེ་ཁྱོད་ཀྱིས་ག་ཅི་འབད་ལུག་ཕྱུ་བཏངམ་སྨོ ལུག་ཕྱུ་གིས་ཨོམ་གེ་ར་འཐུང་ཚར་ནུག། དྲགོས་དྲུང་པ་ལུ་མར་ཁྲལ་ག་ཅི་
འཇལ་ནི་ཨིནམ དྲུང་པའི་བོད་རྒ་པའི་ཁྱིམ་ནང་མར་ཁྲལ་སྒྲུག་སྟེ་ཡོད་ཟེར་
ཧེ་མ་ཚོགས་བདའ་རང་བཏང་། ཡུདཔ་ཅིག་ལས་རྟས་ཐག་གིས་བརྡུང་རྫུ་བཏབ་
སྟེ་ཚོགས་བདའ་དང་སྦྲགས་ཏེ་རྟསཐག་དྲངས། ཨ་ལུ་དེ་གིས་ཡང་སྔ་རྫུ་

བཏབ་སྟེ་ཨ་པ་སྐུ་ཆེ་ཟེར་སླབ་སྟེ་ཤུགས་འབད་སྡུ་ནུག །དེ་སྦེ་དྲགོས་དྲུང་པ་
གིས་མ་བརྡུང་ད་བཞག་ཟེར་མ་གསུངས་ཚུན་ཚོད་ཕྱེན་ཅུང་གིས་འཕྲུལ་འཁོར་
སྒྱུར་ཏེ་ཨ་ལུ་དེ་དྲངས་ནུག།
ད་དེ་ལས་དྲུང་པ་གིས་ཕྱེན་ཅུང་གཟིམ་ཅུང་ནང་འབོ་སྟེ་གནད་དོན་འདྲི་
སྨད་དཔྱདཔ་ད་ཕྱེན་ཅུང་གིས་གནམ་མེད་ས་མེད་སྤྱང་ས་སྒྱུར་ཏེ་ཐུགས་
བདེན་དྲགོས་རིན་པོ་ཆེ་དེ་ཚེ་ཅིག་ལས་མར་ཁྲལ་བདའ་མི་བོད་རྒ་པའི་
ཁྱིམ་ནང་ལྷོད་ཅིག། ང་ཧ་ཅང་གིས་འུ་སྡུག་དྲག་སྟེ་མར་ཁྲལ་ཕུལ་མ་ཚུགས།
དེ་ཁར་ཨ་ལུ་དེ་གིས་འཕྲལ་འཕྲལ་རང་ལུག་ཨོམ་འཐུང་བཅུག་སྟེ་ཨོམ་
དུམ་གྲ་ཅིག་མ་གཏོགས་མ་ཐོབ་དེ་ཡང་དཀྲོགས་མ་ཚུགས། རི་དྲགོས་རིན་པོ་
ཆེ་དགོངས་ཁྲེལ་མེདཔ་ཅིག་མཛད་གནང་ཟེར་ཞུས་ནུག། །
དྲུང་པ་གིས་ཁྱོད་ཀྱིས་མར་ཁྲལ་ལུག་མར་རང་ཕུལཝ་ཨིན་ནཟེར་
གསུངསམ་ད་ཕྱེན་ཅུང་གིས་ཐུགས་བདེན་དྲགོས་རིན་པོ་ཆེ་ལུག་མར་
ཕུལཝ་ཨིན། དེ་ཡང་ལུག་ལྔ་དྲུག་ཅིག་མ་གཏོགས་མེད་ནི་དེ་གིས་འཕྲལ་
འཕྲལ་རང་ཆད་ཁ་ཐོན་ཏེ་རྒཔ་དང་སྤྱི་དཔོན་གྱི་ཨར་བཙིར་ནིར་བཙིར་བཏང་
སྟེ་འོ་རང་བརྒྱལ་དོ་ཟེར་ཞུས་ནུག།
དྲུང་པ་གིས་ལུག་མར་ཟ་མི་དེ་སྐྱོ་ཤོས་ཨིན། ང་དྲག་རུང་ཞན་རུང་

ལུང་ཕྱོགས་གཅིག་གི་དྲུང་པ་ཨིན། དེ་རྩ་ལས་མི་བཏུབ། ཁྱོད་རང་མར་ཁྲལ་
འཇལ་མི་དགོ། དེ་གིས་མ་ཚད་ངེ་མཛོད་ཁང་ནང་ཡོད་མི་ལུག་མར་ཚུ་ཡང་
ཁྱོད་རང་འབག་ཡར་སོ་ཟེར་གསུངས་ནུག། ཕྱེན་ཅུང་གིས་རི་དྲགོས་རིན་པོ་
ཆེ་ང་བཟུམ་མའི་མི་ལུ་སྐྱིད་སྡུག་གཟིགས་ཏེ་བཀའ་དྲིན་ཆེ་ཟེར་ཞུས་ནུག།
དེ་ལས་དྲུང་པ་གིས་ཕྱེན་ཅུང་ཁྱིད་དེ་མཛོད་ཁང་ནང་བྱོན་ཏེ་ཨ་ནཱ་
ཡོད་མི་ལུག་མར་ཚུ་གེ་ར་ཁྱོད་རང་འབག་ཆེ་ཟེར་བཀའ་གནང་ནུག། ཕྱེན་ཅུང་
གིས་འབྲི་མར་སེར་སངས་ས་མངར་ཏོང་ཏོ་ཚུ་གེ་ར་འཐུ་སྟེ་མར་དོས་གཅིག་
དྲུང་པ་ལས་གསོལ་རས་ཞུ་སྟེ་འབག་འབད་ཁོ་རའི་ཁྱིམ་ནང་སྐྱེལ་ཆི་ནུག། དེ་སྦེ་
མི་སེར་ཚུ་མར་ཁྲལ་དྲུང་པ་ལུ་ཕུལ། ཁོ་ཡར་ཕུལ་བའི་ཚབ་ལུ་དྲགོས་དྲུང་པ་
ལས་ཞུ་སྟེ་ཁྱིམ་ནང་འབག་སོང་ནུག་གོ། །
ལྟོ་ཨག་ཁམ།
༈ ཧེ་མ་ཐིམ་ཕུ་པའི་བོད་ཅིག་གཡུས་བདའ་སྟེ་རྐང་རྒྱུག་སོང་ནུག །ཁོ་
གཡུས་བཤལ་རྐྱབ་ཅི་རྐྱབ་ཅི་རང་མཐའམ་མཐིལ་ལུ་ལྷོད་དེ་ནུམ་གཅིག་
གནསཔ་ཁྱིམ་སྐྱོ་སིའུ་ཅིག་ནང་ཚུད་ནུག །ཁྱིམ་ནང་ལྷོད་ཞིནམ་ལས་གནསཔ་
བཟའམ་གིས་ཧེ་མ་གསོལ་ཇ་དྲངས། དེ་ལས་རིམ་པ་བཞིན་དུ་གཡུས་

བཤལ་འབྱོན་དགོ་པའི་ལོ་རྒྱུས་ཚུ་ཞུས་ནུག།
པ་དང་དེ་ལས་བཞེས་སྒོ་འབད་དེ་བོད་ལུ་ཚོགས་དྲག་པའི་བསྒང་ལས་མེ་རྫ་
དང་ལག་ཝང་ཚུ་གན་ཡང་མེདཔ་མས། བོད་དེ་ག་འདེ་ལྟ་རུང་ལྟོ་དང་ཚོདམ་
ལེགས་ཤོམ་འབད་མིག་གིས་མ་མཐོང་པས། དེ་ལས་ཁོ་གིས་ལྟོ་ཨག་
ཁམ་སྤུས་ཙ་འབད་བཅམ་ཞིནམ་ལས་གནསཔ་བཟའམ་འབོ་སྟེ་འོངམ་ད་
ཧང་སྟོང་མ་མོ་བཟུངམ་ཅིག་ང་གིས་ཟ་བར་མིག་གིས་མི་མཐོང་པས་ད་ཁྱོད་
རང་ཟ་ཤིག་ང་གིས་བྱིན་གེ་ཟེར་ལྟོ་ཡི་ཨག་ཁམ་གནསཔ་བཟའ་མའི་ཁ་ནང་
ལྡིར་ཏེ་གནསཔ་བཟའམ་དབུགས་ཧེན་རྟིང་ཡང་བརྗེས་ཚུགས་མ་ཚུགས་བཟོ་ད་
ནུག།
དང་དེ་ལས་གནསཔ་བཟའམ་གྱིས་བོད་རང་ཐུགས་བདེན་ཨ་ཙི་ཐུགས་
ལྷོད་གནང་ད་ང་གིས་ཁྱིམ་ཚ་ཚུ་ལས་ལག་ཝང་བརྙའ་སྟེ་འབག་འོང་གེ་
ཟེར་སླབ་སྟེ་བོད་ཀྱིས་བཏངམ་ཅིག་སྒུག་ལོང་བཅའ་ལོང་མེད་པར་ཨེ་ཁུག་
གུ་ལས་ལྡིག་རྐྱབ་སྟེ་འབབས་ཡར་སོ་ནུག།
བོད་དེ་གནསཔ་བཟའམ་ད་ལྟ་རང་ལྷོད་འོང་མནོ་སྟེ་ལྟོ་མ་བཟའ་བར་
ག་འདེ་ཅིག་སྒྲུག་སྡོད་རུང་ལོག་སྟེ་འོང་མ་བཏུབ་པས། བོད་དེ་ནུམ་ཅིག་ལྟོ་མེད་
གཉིད་མེད་གནག་དུང་ནང་ཁོ་རང་རྐྱངམ་ཅིག་ལུས་སོ་ནུག་གོ། ། །

བྱ་པའི་ཨ་ལུ།
༈ ཚར་ཅིག་མོང་སྒར་རྩ་མང་ལུ་བྱམོ་ཅིག་ཐོག་ཁར་ཚང་ནང་འཛུལ་འབད་
སྒོང་དོག་བུད་ཞིནམ་ལས་ཡར་ལོང་སྟེ་མོ་རའི་ཨ་ལུ་དེ་ལུ་ལྟཝ་ད་དར་རོ་
ནང་གི་ཆུ་རིལ་བཟུམ་འབད་སྒོང་དོག་རིལ་རི་ཅིག་མ་གཏོགས་མཆོ་ཏོ་ལོ་
མིག་ཏོག་ལོ་གཤོག་མཐིལ་ལོ་ཟེར་མི་ཚུ་ག་ནི་ཡང་མེད་མི་ཅིག་མཐོང་ནུག།
འདེ་མའི་ཨ་ལུ་ག་འདེ་ཨིན་ན་མནོ་སྟེ་ཧྭ་ལེགས་ཏེ་རྨགཔ་དེ་འབོ་ནུག།
བྱ་པའི་མིང་བསོད་ནམས་རིན་ཆེན་ཟེར་སླབ་དོ་ཡོདཔ་མས།
བྱམོ་གིས་སྐད་ཡར་སེང་སྟེ་བསོད་ནམས་རིན་ཆེན། ཁྱོད་རའི་ཨ་ལུ་
ནི་མགུ་ཏོག་ཡང་མིན་འདུག །ཟེར་སྐད་རྐྱབ་ད་བྱཔོ་བསོད་ནམས་རིན་ཆེན་
གྱིས་སྒོ་ཞིང་ལས་ཏེ་ཏེ་ཟེར་སླབ་སྟེ་སྡོད་ནུག །ད་རུང་བྱམོ་གིས་
བསོད་ནམས་རིན་ཆེན་ཁྱོད་རའི་ཨ་ལུ་ནི་མིག་ཏོག་ཡང་མིན་འདུག །ཟེར་
སྐད་རྐྱབ་ད་བྱཔོ་གིས་ཏེ་ཏེ། བྱམོ་གིས་བསོད་ནམས་རིན་ཆེན་ཁྱོད་
རའི་ཨ་ལུ་ནི་མཆོ་ཏོག་ཡང་མིན་འདུག །བྱཔོ་གིས་ཏེ་ཏེ། བྱམོ་གིས་
བསོད་ནམས་རིན་ཆེན་ཁྱོད་རའི་ཨ་ལུ་ནི་ལགཔ་ཡང་མིན་འདུག །བྱཔོ་གིས་
ཏེ་ཏེ། བྱམོ་གིས་བསོད་ནམས་རིན་ཆེན་ཁྱོད་རའི་ཨ་ལུ་ནི་ཤོག་མཐིལ་
ཡང་མིན་འདུག །བྱཔོ་གིས་ཏྲེ་ཏྲེ། བྱམོ་གིས་བསོད་ནམས་རིན་ཆེན་ཁྱོད་

རའི་ཨ་ལུ་ནི་རྐངམ་ཡང་མིན་འདུག། བྱཔོ་གིས་ཏེ་ཏྲེ་ཟེར་སླབ་སླབ་
མས།
ཚིག་འདེ་ཅིག་གི་བར་ན་བྱམོ་གིས་ང་འོང་དོ་གོ་ཟེར་ཐོག་ཁ་ལས་
འཕུར་ཏེ་འོངསམ་ད་བྱཔོ་གིས་རྐང་པ་རེ་ཡང་ཆག་པི་ནོ་ཟེར་སླབ་སླབ་ཨིན་
མས།། །།
དེ་ནས་རྒྱ ལ་པོའི་ཨ་བ། ་
༈ ཧེ་མ་འབྲུག་རྒྱལ་པོའི་བཀའ་གྲོསཔ་ཅིག་ལྷ་ས་གནས་བསྐོར་སོང་
སོངམ་ཨིན་མས། ཁོ་ཡང་ལྷ་ས་ཇོ་བོ་མཇལ་བར་འགྱོ་ནི་ཟེར་ཅ་ལ་སྒྲིག་སོང་སྟེ་
ཞག་བདུན་ཕྲག་གཉིས་གསུམ་གཅིག་ལས་ལྷ་ས་ཐོན་སོ་ནུག།
ལྷ་ས་ལྷོད་ཞིནམ་ལས་ཁོ་ཉིམ་དག་པ་ཅིག་མཆོད་མེ་ཕུལ། དྲོ་པ་བར་
བསྐོར་རྐྱབ། ཕྱི་རུ་ནང་བསྐོར་རྐྱབ་འབད་སྡོདཔ་ད་བོད་པའི་སྐུ་དྲག་དག་པ་
ཅིག་དང་ངོ་ཤེས་འདྲིས་ཤེས་ཡར་སོངམ་མས། ཁོང་ཡང་ཁོ་རྒྱལ་པའི་བཀའ་
གྲོསཔ་ཅིག་ཨིན་ཟེར་སླབ་ད་རྩིས་བཀུར་སྦོམ་འབད་དེ་ཁོང་རའི་གཟིམ་ཅུང་
ནང་འབོ་སྟེ་བཞེས་སྒོ་རེ་དྲངས་འབད་ནུག།
དེ་ལས་ཉིམ་གཅིག་ཁོང་ཚུ་བཤད་ཐོ་བཏང་སྟེ་སྡོདཔ་ད་སྐུ་དྲག་གཅིག་
གིས་འབྲུག་རྒྱལ་པོ་ལ་ཨ་བ་ག་ཚོད་ཡོད ཟེར་དྲིས་ནུག །བཀའ་གྲོསཔ་དེ་ནི་

བོད་སྐད་ཟ་ཁ་འཐུང་ཁ་ཙམ་མ་གཏོགས་གནམ་མེད་ས་མེད་སྒྲ་དག་ཏོག་ཏོ་འབད་
མི་ཤེས་དོ་ཡོདཔ་མས། ཁོ་གིས་དེ་འཕྲོས་ལས་འབྲུག་རྒྱལ་པོ་ལུ་ཨ་བ་ཞེ་དྲག་
ཡོད་ཟེར་སླབ་ད་སྐུ་དྲག་དེ་གི་སེམས་ལུ་འབྲུག་རྒྱལ་པོ་ལུ་བཙུནམ་ལེ་
ཤ་ཡོདཔ་མས། སྲས་སྲོས་ལེ་ཤ་འདུག་མནོ་ནུག །ད་རུང་ཨ་ཙི་ཅིག་ལས་
བཀའ་གྲོསཔ་དེ་གིས་འབྲུག་རྒྱལཔོ་གིས་ཨ་བ་གཅིག་ད་གི་ཞོ་ཀེ་ལས་
འཁྲུངས་ཚར་ཡོད་འགྲོ་ཟེར་སླབ་ནུག། །
དེ འི་དོན་དག་འདི་བོད་སྐད་ལས་སྲས་སྲོས་ལུ་ཨ་བ་ཟེར་སླབ་མི་དེ་
བཀའ་གྲོསཔ་དེ་གིས་ཆབ་གསང་རྒྱསཔ་ལུ་གོ་སྟེ་ད་སག་དྲོ་པ་ཡང་ཨ་བ་
གཅིག་འཁྲུངས་འཁྲུངས་པ་འོང་ཟེར་སླབ་པའི་ཁུངས་ཨིན་མས།། །།
རྒྱལ་རྩ་ལྷ་ཁང་།
༈ ཧེ་མ་བུམ་ཐང་རྒྱལ་རྩ་ལས་མི་ཅིག་བོད་ལུ་སྟག་ལུང་དང་བྱམས་
པ་གླིང་ཚོང་འདུས་ལུ་སོང་སོངམ་ཨིན་མས། ཁོ་ཚོང་འདུས་ལུ་ལྷོད། ཚོང་པ་
ལེ་ཤཱ་ངོ་ཤེས་འབད་ཕྱི་རུ་བཤད་ཐོ་བཏང་སྟེ་སྡོདཔ་ད་བོད་པའི་ཚོང་པ་ཅིག་
གིས་འབྲུག་ལུ་ལྷ་ཁང་དང་གྲྭ་ཚང་སྦོམ་ཡོད་ག་ཟེར་དྲིས་དྲིཝ་མས། ཁོ་
གིས་ལྷ་ཁང་དང་གྲྭ་ཚང་མཆོད་རྟེན་སྦོམ་ལེ་ཤ་ཡོད་ཟེར་སླབ་ནུག།

བོད་པའི་ཚོང་པ་ཅིག་གིས་ལྷ་ཁང་སྦོམ་ཤོས་དེ་ཆེ་ཆུང་ག་འདེ་ཅིག་
ཡོད་གོ ཟེར་དྲིསཝ་ད་ཁོ་གིས་ལྷ་ཁང་སྦོམ་ཤོས་དེ་བུམ་ཐང་བཅུ་གཅིག་ཞལ་
ལྷ་ཁང་དེ་ཨིན། དེ་ཉིནམ་གཉིས་ལུ་བསྐོར་ཐེངས་གཅིག་འཁོརཝ་ཨིན། ཟེར་
སླབ་ནུག། །
དེ་ལས་བོད་པའི་ཚོང་པ་ཚུ་འབྲུག་ཆོས་ལྡན་གྱི་རྒྱལ་ཁབ་རང་རེད་ནུག།
ཡ་མཚན་ཆེ་ཟེར་ལགཔ་ཕྱག་འཚལ་འབད་དེ་དཔྱལ་བའི་གུ་བཀལ་ནུག། །
གོ་བདེ་ལས་ད་རུང་ཨ་ཙི་ཅིག་ལས་ཁོ་གིས་ང་འབྲུག་བུམ་ཐང་ལས་
འོང་པའི་སྐབས་སྤྱག་རྡོ་གཅིག་ཡར་ལས་མར་བུད་དོ་ད་ས་ཁར་ལྷོད་ལྷོདཔ་
འོང་ཟེར་སླབ་སྟེ་ཤོབ་རྒྱས་དྲག་སྟེ་བོདཔ་ཚུ་གིས་ཁོ་ལུ་ཡ་འབད་མ་
བཏུབ་པས།
ཁོ་གི་ལྷ་ཁང་ཉིམ་གཉིས་ལུ་སྐོར་ཐེངས་གཅིག་འཁོར་མི་དེ་རྒྱལ་རྩ་
ལས་དཀྲོང་གསར་འགྱོཝ་ད་རྒྱལ་རྩའི་གཡུས་ཀྱི་སྟོད་ལུ་ཡོད་མི་བཅུ་གཅིག་
ཞལ་ལྷ་ཁང་ཐོག་གཅིགམ་དེ་དྲོ་པ་གཡས་བསྐོར་རྐྱབ་སྟེ་སོང་། དེའི་ནངས་པ་
དཀྲོང་གསར་ལས་ལོག་སྟེ་འོངམ་ད་ཕྱི་རུ་གཡོན་བསྐོར་རྐྱབ་ད་ཉིམ་གཉིས་
ལུ་སྐོར་ཐེངས་གཅིག་ཟེར་སླབ་སྟེ་བོདཔ་ཚུ་ཧ་ཅང་གིས་ཡིད་ཆེས་འདྲོངས་
རུང་ཁོ་གི་ཤོབ་རྟིངམ་སྤྱག་རྡོ་བུད་མི་དེ་གིས་འཐུས་ཤོར་སོ་ནུག་གོ། །

རོ་གཅོད།
༈ ཧེ་མ་རྙིང་མ་པའི་སྒོམ་ཆེན་ཅིག་གཉན་ས་འགྲིམ་ཡི་འགྲིམ་ཡི་འགྱོཝ་ད་
དུར་ཁྲོད་ཅིག་ན་ཐོན་སོ་ནུག །ཕར་ལུ་དགེ་ལུགས་པའི་དགེ་སློང་དག་པ་ཅིག་མི་ཤི་
འགྲོ་དོན་འབད་ནི་འབད་ཅ་ལ་སྒྲིག་པའི་བསྒང་ཨིན་དོ་ཡོདཔ་མས། སྒོམ་ཆེན་
གྱིས་དགེ་སློང་ཚུ་ལུ་ཕྱག་ལན་རེ་འབད་རུང་ག་གིས་ཡང་ཁོ་ལུ་ཁ་རང་སླབ་མ་
བཏུབ་པས། དེ་ལས་ཁོ་ཡང་ཁོང་གིས་ག་འདེ་རང་འབད་འོང་ག་མནོ་སྟེ་
འགྱིམ་ཏེ་རང་སྡོད་སྡོདཔ་མས། གནམ་བསྲོཔ་ད་ཅ་ལ་ཚུད་དེ་གཤིན་ཆོག་འགོ་
བཙུགས་ནུག། །
མི་ཤི་རྩ་བོ་གི་འདོད་པ་ལྟར་དུ་ཁོ་ཡང་ཚོགས་གྲལ་ལུ་སྡོད་རུང་མར་
འདེ་ཅིག་ཁར་གྱལ་མཇུག་ལུ་སྡོད་སྡོདཔ་མས། གསུང་ཆོག་གནང་སྟེ་དབང་
མཆོད་དང་རྫས་ཚུ་བླུགས་མ་རནམ་ཅིག་ཁར་སྒོམ་ཆེན་གྱིས་བགྲོད་ཀྱིས་
བགྲོད་ཀྱིས་འབད་སྤ་མཁར་ཤེན་ཅནམ་དེ་ཤིང་མཁར་བརྩེགས་བཞག་མི་འོག་
ལུ་བཙུགས་ཏེ་ཤུགས་འབད་ལྷོག་བཏངམ་ད་ཕུང་པོ་ཤིང་མཁར་ལས་མཆོངམ་
ཅིག་གྱལ་གྱི་སྦུག་ལུ་སྒང་རྐྱལ་འགྱེལ་སོ་ནུག།
དེ་ལས་རོ་ལང་རྐྱབ་འདྲ་བས་མནོ་སྟེ་བླམ་དང་དགེ་སློང་མི་ཤི་རྩཝ་
དང་བཅས་པ་འུར་ཏ་ཆེམ་འབྱོག་ཡར་སོ་ནུག། སྒོམ་ཆེན་དེ་ཁོ་རང་རྐྱངམ་

ཅིག་ལུས་སོ་ནུག། །
དེ་ལས་ཁོ་གིས་ཚ་ངེར་བཏོན་ཏེ་རོ་གུ་ཞོན་གཅོད་དྲམ་དང་གཅོད་
དྲིལ་ལག་པ་གསག་འབད་རོ་གཅོད་འགོ་བཙུགས་ད་ནུག །ཡུདཔ་ཅིག་ལས་
མི་ཤི་རྩཝ་དང་དགེ་སློང་ཚུ་རེ་རེ་གཉིས་གཉིས་འབད་ལོག་སྟེ་ལྟ་བར་འོང་པའི་
བསྒང་ལས་སྒོམ་ཆེན་གྱིས་མིག་གི་ལྟ་ཐངས་རང་འདྲོག་སི་སི་སྟོན་ཏེ་རོ་
གཅོད་ཅིག་སྤུས་ཙ་འབད་བཏང་ད་ནུག།
དེ་ལས་མི་ཤི་རྩཝ་དང་དགེ་སློང་ཚུ་ཁྱོད་རྟོགས་ལྡན་པ་ཨིན་ང་བཅས་
ཀྱིས་མ་ཤེས། བཟོད་པ་བཞེས་གནང་ཟེར་ཕྱག་འཚལ། མི་ཤི་བླ་མ་ཡང་
ཁོ་གིས་མཛད་གནང་ཟེར་ཞུས་ཏེ་སྒོམ་ཆེན་གྱིས་དཔའ་ཡུད་ཡུད་གནག་ལོག་ལོ་
འབད་འགྲོ་དོན་འབད་ཕུལ་ཆ་བཞེས་འབད་སྐྱེལ་ཆི་ནུག་གོ། །
གསོལ་འགྱེར་རྫམ་ཅུང་། །
༈ ཧེ་མ་ལྷུན་རྩེ་རབ་སྡེ་ནང་དགེ་སློང་གནམ་མེད་ས་མེད་དབུགས་ཐུང་དྲག་
ཅིག་ཡོདཔ་མས། དགེ་སློང་ཚུ་རྩེདམོ་རྩེད་བའི་ཞོར་ཁ་ཁོ་དཀྲོགས་ཅི་རང་
རྩིགཔ་ཟ་བཅུག་དོ་ཡོདཔ་མས། ཚར་ཅིག་ཁོང་དགེ་སློང་དག་པ་ཅིག་བསྟུན་གྲོས་
རྐྱབ་ཁོ་དྲོ་པ་གསོལཝ་གྱི་གསོལ་འགྱེར་བཅོ་བ་ཐབ་ཚང་ནང་འོངམ་ད་

དཀྲོགས་གེ་ཟེར་སྡོད་པའི་བར་ན་དགེ་སློང་དེ་གསོལ་འགྱེར་རྫམ་ཅུང་དེ་
ཧུམ་བཙིར་བཙིར་འབད་ལགཔ་གཡོན་པ་གིས་ཕྱག་ལྟག་གུ་བཀལ། ལགཔ་
གཡས་པར་ཕག་ཤ་ཤག་གཅིག་དང་ཤ་སྐམ་སྐྱོར་ལྟབ་གཅིག་ཚྭ་ཚོད་འབག་
འབད་འོངམ་ད་ཁོང་ཆ་རོགས་ཚུ་ལམ་ཁར་སྒུག་སྡོད་སྡོདཔ་མས། །
དགེ་སློང་དེ་གནག་ལོག་ལོ་འབད་དམང་ཐབ་ནང་སོང་སྟེ་གསོལ་
འགྱེར་བཅོ་ནུག། ཁོང་ཆ་རོགས་ཚུ་ཁོ་ལོག་འོངམ་ད་ག་ཅི་སླབ་ན་དྲག་ག་
མནོ་སྟེ་དགེ་སློང་དེ་སྒྲིག་སྟེ་རང་སྡོད་སྡོདཔ་མས།
དེ་ཅིག་གི་བར་ན་དགེ་སློང་དེ་ཡང་གསོལ་འགྱེར་ཚུད་དེ་ཧེ་མ་བཟུམ་
འབད་ལགཔ་གཡོན་པ་གིས་གསོལ་འགྱེར་རྫམ་ཅུང་ཕྱག་ལྟག་གུ་འབག་འབད་
འོངམ་ད་ཆ་རོགས་དགེ་སློང་གཅིག་གིས་དབའེ་ཆིད་ཕོ་སྐྱེས་ཁྱོད་དྲགཔ་
ཨིན་ན་དྲག་པ་ཅིན་གསོལ་འགྱེར་རྫམ་ཅུང་རྡོ་འཆལ་སྦུག་ལུ་ལྐོག་ཅིག།
དེ་མར་སྐོག་མ་ནུམ་པ་ཅིན་ཁྱོད་ཨའི་འབད་ཟེར་སླབ་སླབ་མས། དེ་ལས་
དགེ་སློང་དེ་རྩིགཔ་ཟ་བའི་ཤུགས་ཀྱིས་ཁོ་གི་གདོང་ལྟ་སྟེ་ཨ་ཙི་སྡོད་འབད་
གཡའ་དེ་ནི་ཟེར་སློབ་དཔོན་གྱི་གསོལ་འགྱེར་རྫམ་ཅུང་དང་སྦྲགས་ཏེ་རྡོ་འཆལ་
སྦུག་ལུ་ལྐོག་ཁོ་རང་ཁོ་ལུ་ཁ་ངན་སླབ་མི་དགེ་སློང་དེ་བདའ་སྟེ་འཛུལ་སོ་ནུག།

རྒྱ་བོད་ལྷབ་མི།
༈ འབྲི་མི་ང་རང་འབྲུག་གི་ཤར་ཕྱོགས་ཤིང་མཁར་ལའུ་རི་ལུ་འགྱོཝ་ད་
ང་རང་དང་ན་མཉམ་ཆ་རོགས་དག་པ་ཅིག་འཕྱད་དེ་བཤད་ཐོ་བཏང་སྡོདཔ་ད་
ཁོང་གིས་ང་བཅས་ནངས་པ་གནངས་ཚེ་རང་རྒྱ་ཨོ་དཱ་གུ་རི་ལུ་སྤ་ཚོང་(སྐྱེ་བ་
བཙོང་པ) ལུ་འགྱོ་ནི་ཨིན། མར་ཕར་ཚུར་རྒྱ་བོད་ལཱམ་(རྒྱ་བོད་ལྷབ) སྟེ་
ཨ་ཙི་སྡོད་ནི་ཨིན་ཟེར་སླབ་ད་ང་རང་དང་པ་ཚངས་ལྷ་ལེགས་ཤོམ་འབད་
མ་ཤེས། གཉིས་པ་ལུང་པའི་ལུགས་སྲོལ་ཧ་མ་གོ་བར་ང་གིས་དབའི་ཁོ་
རེད་རྒྱ་བོད་ག་འདེ་འབད་ལྷབ་མོ་ཟེར་དྲིསཝ་ད། ཁོང་ཚུ་གིས་ང་བཅས་
ཟླཝ་གཅིག་འདེ་ཅིག་མར་སྡོད་དེ་སྐྱེ་བ་བཙོང་། ཚེ་ལུང་བཙོང་རྐྱབ་ཨིན།
དེ་ལས་གཡུས་ཁར་ལོག་སྟེ་འོངམ་ཨིན་ཟེར་ཨིན་མས། མར་ཨོ་གུ་རི་སྡོད་
དེ་རྒྱ་བོད་ག་འདེ་འབད་ལྷབ་མོ་ཟེར་དྲིསཝ་ད་ཁོང་ཚུ་གིས་ལྷབ་ནི་ཟེར་
གཞན་ནི་གན་ཡང་མེད་སྐྱེ་བ་ཙོང་ནི་དང་ཚེ་ལུང་བཙོང་ནི་དེ་རང་ཨིན་ཟེར་
སླབ་མས།
དེ་ལས་ང་གིས་རྒྱ་བོད་ལཱམ་ཆུ་མ་ཟེར་སླབ་ད་ག་འདེ་འབད་
རྒྱ་བོད་ལྷབ་ཚར་ཡི་ཟེར་ཤེསཔ་མོ་ཟེར་དྲིསཝ་ད་ཁོང་ཚུ་གིས་ཨོ་དཱ་གུ་
རི་ལུ་ཟླཝ་གཅིག་འདེ་ཅིག་ཚོང་འབྲེལ་འཐབ་སྡོད་དེ་ལོག་གཡུས་ཁར་ལྷོདཔ་

ད་རྒྱ་དུག་ན་སྟེ་མ་ཤི་བ་ཅིན་རྒྱ་བོད་ལྷབ་ཚརཝ་ཨིན། གལ་སྲིད་རྒྱ་དུག་
གིས་ཤི་སོང་པ་ཅིན་རྒྱ་བོད་ལྷབ་ནི་མཐའ་སྐྱེལ་མ་ཚུགས་པ་ཨིན་ཟེར་སླབ་
མས་གོ། ། 
ཨ་ལྕོ་གླང་མགོ།
༈ ཧེ་མ་སྟོད་པའི་ས་བོད་སྒར་ནང་ལས་ཨམ་ཅིག་གིས་ཁྱིམ་ཚའི་གླང་
ཨཝ་རྐུ་སྟེ་བསད་ཞིནམ་ལས་ཐོག་ཁར་ཤག་མ་ནང་བསྐྱལ་ཏེ་ཤ་དྲ་སྟེ་སྡོདཔ་
ད་ཁྱིམ་ཚ་ཚུ་གླང་འཚོལ་བར་འོང་འོངམ་མས། ཨམ་དེ་གིས་ཁོང་འོང་ས་
མཐོང་སྟེ་ཨ་ལོ་ཆུང་ཀུ་དེ་ཤ་ལྟ་བཅུག་འབད་མོ་རང་མན་རྫུ་ལོག་ལོ་འབད་
འོག་ཐོག་འབབས་སོང་སྟེ་ཐབ་ཀྱི་སྦོ་ལོགས་ལཱ་འབད་དོ་བཟུམ་འབད་སྡོདཔ་
ད་ཁོང་གླིང་འཚོལ་མི་ཚུ་ཧེ་མ་ཡང་ཨམ་དེ་གིས་གླང་བརྐུ་ཡི་མོ་གི་
ཁྱིམ་ནང་ལྟ་བར་འགྱོ་གེ་ཟེར་འཛེགས་ཏེ་འགྱོཝ་ད་ཨམ་དེ་འཕྱད་ནུག།
དེ་ལས་ཨམ་གྱིས་ཨབ་ཆ་ཁྱབ་ག་ཏེ་ལས་འོངམ་སྨོ ཟེར་དྲིསཝ་ད་
ཁོང་ཚུ་གིས་ང་བཅས་གླང་བྱང་སྟེ་འཚོལ་བར་འོང་འོངམ་ཨིན། ནཱ་ཕར་ཚུར་ལུ་
མ་ཐོན་ག ཟེར་དྲིས་ནུག །ཨམ་གྱིས་མ་མཐོང་། ང་ནི་ཁྱིམ་ནང་ལས་ཕྱི་
ཁར་རིང་མ་སོང་པ་ཉིམ་དག་པ་ཅིག་ཡར་སོ་ཡི་ཟེར་བློ་རྐྱབ་སྡོད་པའི་བར་ན་
ཐོག་ཁ་ཤག་མ་ནང་ལས་ཨ་ལོ་ཆུང་ཀུ་དེ་གིས་ཨའི་ཨའི་རང་ཟེར་

འབོ་ནུག། ཨའི་གིས་ཨཱ་ག་ཅི་སྨོ ཟེར་དྲིསཝ་ད་ཨ་ལོ་དེ་གིས་ཨའི་
ང་འདྲོགས་པས། གླང་མགོ་གིས་ང་ལུ་མིག་ལོག་ལྟཝ་མས་ཟེར་སླབ་ནུག། །
 ཨའི་གིས་དེ་འཕྲོས་ལས་དབའ་ཡེ་གླང་མགོ་ཁྱོད་སྦོམ་ཤོས་མན་པོ།
ཆུང་ཀུ་ལུ་དེ་སྦེ་མ་འབད་སྨྲ་རེ། ཨའི་གིས་སླབ་གེ་ཟེར་སླབ་ནུག། །
ལས་ཁོང་གླང་འཚོལ་བར་འོང་མི་ཕོ་སྐྱེས་ཚུ་ཡང་ལོག་ཡར་སོ་ནུག།
ཕོ་སྐྱེས་ཚུ་གིས་ཨམ་དང་ཨ་ལོའི་བློ་དེ་ཧ་མ་གོ་བས། ཐོག་ཁ་ཤག་མ་ནང་
གླང་ཤི་ཤི་བའི་མགུ་ཏོག་དེ་ཡར་ལྷོང་སྟེ་བཞག་ཡོདཔ་མས། གླང་ཤི་བའི་མིག་
ཏོག་སྐྱ་ལོག་ལོ་འབད་ཡོདཔ་དང་ཨ་ལོ་དེ་མནོ་ནི་མེད་པར་མིག་ལོག་ཁོ་ལུ་ལྟ་
དོ་བཟུམ་འབད་མཐོང་སྟེ་འདྲོགས་ཞིནམ་ལས་ཨའི་འབོ་འབོཔ་ཨིན་མས། འདི་
འབདཝ་ད་ཨའི་གིས་གནས་སྐབས་འགྱིར་ཏེ་གླང་འཚོལ་མི་ཚུ་གིས་ཤེས་ནི་
ཨིན་མས་མནོ་སྟེ་གླང་མགོ་དེ་ཨ་ལྕོ་བཟུམ་བཟོ་སྟེ་སླབ་ཞིནམ་ལས་གླང་
འཚོལ་མི་ཚུ་གིས་དེ་གི་ཧང་ཧུང་རང་གོ་མ་ཚུགས་པར་ས་ཕྱོགས་གཞན་ཁར་
ཡར་སོ་ནུག་གོ། །། །
ཨུ་རྫ་རོང་པའི་མཆོང་།
༈ ཧེ་མ་བཀྲ་ཤིས་སྒང་ལུ་བོད་དམག་འོང་པའི་སྐབས་དྲགོས་བཀྲ་ཤིས་
སྒང་པའི་ཕྱག་གཡོག་ཨུ་རྫ་རོང་ལས་ཨབ་ཅིག་ཡོདཔ་མས། ཁོང་དཔོན་

གཡོག་ཚུ་བོད་པའི་དམག་མི་རུ་སྒྲིག་འོང་ས་གཟིགས་ཏེ་བཞུགས་ཡོདཔ་
མས། ནཱ་ལུ་ཡང་བཀྲ་ཤིས་སྒང་པའི་དམག་མི་ཚུ་གྲ་སྒྲིག་རྐྱབ་སྟེ་ཡོདཔ་མས།
ཨཔ་ཨུ་རྫ་རོང་པ་གནམ་མེད་ས་མེད་ང་རྒྱལ་ལང་སྟེ་དྲགོས་ང་ནཱ་ལས་
མར་མཆོང་ག བོད་དམག་ལོག་སྟེ་བདའ་སོང་ག ཟེར་ཞུསཝ་ད་དྲགོས་
བཀྲ་ཤིས་སྒང་པ་ཐུགས་མཉེས་ཏེ་ངེ་གི་ཨཔ་ཨུ་རྫ་རོང་པ་གནམ་མེད་ས་མེད་
ལེགས་ཤོམ་ཡོད། བཏུབ་པས། ད་ལྟོ་མཆོང་མི་དགོ། ཁོ་ལུ་ཆང་ཅིག་བྱིན་ད་
ཟེར་གསུངས་ཏེ་ཆང་འཐུང་ནུག། །
དེ་ལས་བོད་དམག་རྟ་བབས་མཆོད་རྟེན་ལས་འོང་པའི་བསྒང་ཨཔ་ཨུ་
རྫ་རོང་པ་གིས་དྲགོས་ལགས་བོད་ལྟོག་ཚུ་ཨ་ཕར་ལས་ཚུར་འོང་དོ་ང་
གིས་ནཱ་ལས་མར་མཆོང་ག ཁོང་བོད་དམག་ལོག་སྟེ་བདའ་སོ་ག་ལགས ཟེར་
ཞུསཝ་ད་དྲགོས་ཀྱིས་ང་ཨུ་རྫ་རོང་པ་འདི་བློ་ཁོག་སྦོམ་ལེགས་ཤོམ་
ཡོད། ད་ལྟོ་འགྱོ་མི་དགོ། ཁོ་ལུ་ཆང་ཅིག་བྱིན་ད་ཟེར་གསུངས་ཏེ་ཆང་འཐུང་
ནུག། །
དེ་ལས་བོད་དམག་རྫོང་གི་སྦོ་ལོགས་ལྷོདཔ་ཅིག་ཨཔ་ཨུ་རྫ་རོང་པ་
གིས་དྲགོས་ང་གིས་མར་མཆོང་སྟེ་བོད་དམག་བདའ་སོང་ག ཟེར་ཞུསཝ་
ད་དྲགོས་བཀྲ་ཤིས་སྒང་པ་གིས་ཨཔ་ཨུ་རྫ་རོང་པ་ད་འབདན་མཆོང་ནི་

དུས་ཚོད་ཨིན། མཆོང་སྟེ་བོད་དམག་བདའ་སོང་ཟེར་གསུངསམ་དང་ཨཔ་
ཨུ་རྫ་རོང་པ་གིས་ལགས་སོ་ལགས་ང་དྲགོས་ཟེར་ཞུསཝ་ཅིག་མཆོང་རྒྱབ་
ཁར་རྐྱབ་སྟེ་ག་སོང་གུ་སོང་མེད་པ་འབྱོག་ཡར་སོག་ནུ་གོ། །
ཨ་དྲི། །
༈ ཧེ་མ་ཕྱི་མུང་པ་དག་པ་ཅིག་གཙོ་ཁེ་བསྐོར་བར་སོང་སོངམ་མས།
ཁོང་ཚུ་ཉིམ་དག་པ་ཅིག་སྡོད་དེ་ཚོང་འདུ་ཀྱི་ལྟདམོ་རེ་ལྟ་ཉོ་ཆས་རེ་རྐྱབ་ཞིནམ་
ལས་ལོག་སྟེ་གཡུས་ཁར་འོང་ནུག། གཙོ་ཁེ་ལས་འོང་སྟེ་ཉིན་དགུང་དཔག་
མ་རནམ་ཅིག་ཁར་དཔྱད་རི་མེད་སི་སི་འབད་ཨ་དྲི་གདུག་ཁིག་ཁི་ཅིག་མནམ་
ནུག། ཁོང་ཚུ་ཕར་དང་ཚུར་ག་ཏེ་ལྟ་རུང་ཆབ་གསང་ག་ཏེ་ཡང་མ་མཐོང་པས།
དེ་ལས་ད་རུང་ཨ་ཙི་ཅིག་ལས་ཨ་དྲི་མནམ་ནུག། ད་རུང་གེ་ར་
གིས་སྦོ་ལོགས་ཁར་ཕར་ཚུར་ག་ཏེ་ལྟ་རུང་ཆབ་གསང་མ་མཐོང་པས།
རྐངམ་དང་ཀྲེབ་ཀྲེམ་གུ་ལྟ་རུང་ཨ་བ་མ་མཐོང་པས། །
དེ་ལས་ཕར་ལས་སོང་སྟེ་ས་ཆ་བདེ་ཏོག་ཏོ་དགའ་དགའ་འདྲཝ་ཅིག་
ཁར་ལྷོདཔ་དང་ཁོང་ཚུ་ངལ་འཚོ་སྡོད་ནུག །དེ་བསྒང་ཨ་དྲི་ཨ་ཁག་སྡུག་
ཁག་མནམ་སྟེ་ད་རུང་གེ་ར་གིས་ཕར་ཚུར་ཨ་བ་ཡོད་མེད་འཚོལཝ་ད་ཆ་

རོགས་གཅིག་གིས་ངེ་གི་དོར་མ་གསརཔ་དེ་ནི་མི་འོང་། དེ་ཚེ་གཙོ་ཁེ་ལུ་
གསརཔ་ཉོ་སྟེ་བྱོན་ཞིནམ་ལས་ཆབ་གསང་ཚར་གཅིག་ཡང་མ་སོང་ཟེར་
སླབ་ནུག།
དེ་ལས་ཆ་རོགས་ཚུ་གིས་ལྟ་གེ་ཟེར་ལྟ་བའི་བསྒང་ལས་དོརམ་
གསརཔ་དེ་ནང་ཆབ་གསང་ཤོར་ཏེ་ཨ་དུམ་ལང་ལིང་བཏང་སྟེ་ཐོན་འདེ་ཟེར་ཨིན་
མས།
ཆ་རོགས་ཚུ་གིས་ཆབ་གསང་ག་ཅི་འབད་མ་འབདཝ་སྨོ་ཟེར་དྲིསཝ་
ད་ཁོ་གིས་ངེ་གི་དོརམ་གསརཔ་དེ་ཁྱོད་ཆ་ཁྱབ་ཀྱིས་མཐོང་འོང་ད་ལྟོ་
གསང་བཞག་ཞིནམ་ལས་གཡུས་ཁ་ལྷོདཔ་ད་ཁྱོད་ཚུ་ལུ་བཏོན་གེ་མནོ་སྟེ་ཨིན་
ཟེར་སླབ་སླབ་མས། དེ་སྦེ་སླབ་སྟེ་དོརམ་ཕུད་ལག་པ་དཔྱང་སྟེ་ཆུ་འབད་
སར་རྒྱུག་ཡར་སོ་ནུག་གོ། ། །
ལེགས་ཀོ་བཟུང་མི།
༈ ཚར་གཅིག་ལུ་ཕྱི་མུང་པ་གཉིས་ཚལ་མའི་ནང་ལེགས་ཀོ་བཟུང་པ་སོང་
སོངམ་མས། ཁོང་གཉིས་ཚལ་མ་ནང་ལྷོདཔ་ད་ལེགས་ཀོ་དག་པ་ཅིག་ཟན་
མ་ཟ་སྟེ་སྡོད་ས་མཐོང་སྟེ་ཁོང་གཉིས་ཁུག་སིམ་སི་འབད་གཡིབ་ཅི་གཡིབ་

ཅི་སོང་སྟེ་ལེགས་ཀོ་སྦོ་ལོགས་ཁར་ལྷོདཔ་ད་ལེགས་ཀོ་ཚུ་འཕུརཝ་ཅིག་ཆ་
རོགས་གཅིག་གིས་ལག་ལྟབ་ཐེངས་མ་གཅིག་ལུ་ལེགས་ཀོ་གཅིག་བཟུང་ཆི་
ནུག།
པ་ལ་དེ་ལས་ཁོ་དགའ་དྲག་སྟེ་དབའ་ཡེ་ལྟོ་ཚང་དོ་ཕད་འབག་ཤོག་
ལེགས་ཀོ་གི་འཛར་ཅུམ་རྐྱབ་གེ་ཟེར་སླབ་ནུག། དེ་ལས་ཆ་རོགས་དོ་ཕད་འབག་
མི་དེ་རྒྱུགས་སོང་སྟེ་དོ་ཕད་ཁ་བརྒྱངས་ཏེ་བཟེདཝ་ད་ཆ་རོགས་དེ་གིས་
ལེགས་ཀོ་དེ་དོ་ཕད་ནང་བཙུགས་ཞིནམ་ལས་སེམས་དགའ་བའི་ཤུགས་ཀྱིས་
ཆ་རོགས་དེ་དང་ལགཔ་མཐུད་པའི་བར་ན་ལེགས་ཀོ་དོ་ཕད་ནང་ལས་ཐོན་
ཏེ་འཕུར་ཡར་སོ་ནུག།
དེ་ལས་ཆ་རོགས་དོ་ཕད་འབག་མི་དེ་དོ་ཕད་ཁ་རྒྱང་རྒྱང་ས་ལེགས་ཀོ་
གི་རྟིང་བདའ་སྟེ་རྒྱུག་རུང་ལེགས་ཀོ་གིས་ལོག་སྟེ་འོང་མ་བཏུབ་པས་གོ།
ཀ་ཤ་བསད་མི། 
༈ ཧེ་མ་ཕྱི་མུང་པ་གཉིས་ཤ་བདའ་བར་འགྱོ་ནི་འབད་ཤ་གཞུ་དང་ཤ་མདའ་
རྣམ་ཅོག་ཅནམ་འབག་འབད་ཚལ་མ་ནང་ཤ་བདའ་བར་སོང་ནུག། ཁོང་གཉིས་
ཚལ་མ་ནང་ག་ཏེ་བཤལ་རུང་རི་དྭགས་གཅིག་ཡང་མ་ཕྱེད་པས། ཉིན་དགུང་

འཚམས་ཅིག་ཁར་ཀ་ཤ་གཅིག་དང་ཕྱད་དེ་ཁོང་གཉིས་ཆ་རང་ཁུག་སིམ་སི་
འབད་བགྲོད་ཀྱིས་བགྲོས་ཀྱིས་འབད་ཀ་ཤ་སྦོ་ལོགས་མདའ་རྒྱང་གང་གི་
ས་ཁར་ལྷོདཔ་ད་ཧེ་མ་འགྱོ་མི་དེ་གིས་སོ་རེང་ནང་ལས་དུག་མདའ་རྣམ་
ཅོག་ཅནམ་བཏོན་ཏེ་བཀང་ཞིནམ་ལས་རྟིང་ལས་འོང་མི་ཆ་རོགས་དེ་ལུ་
སྐད་མར་ཞོལ་ཏེ་དབའ་ཡེ་ཁོ་རེད་ཁྱོད་ཀྱིས་སྒོགཔ་ཨེར་མ་དང་ཚྭ་ཚུ་
འབག་འོང་ཡི་ག་ཟེར་དྲིསཝ་ད་ཁོ་གིས་མ་གོ་བར་ཨཱ་ག་ཅི་སླབ་སྨོ་
ཟེར་སླབ་ནུག། །
ད་རུང་ཁོ་གིས་ཧེ་མ་བཟུམ་འབད་སྐད་མར་ཞོལ་ཏེ་ཁོ་རེད་ཁྱོད་
ཀྱིས་སྒོགཔ་དང་ཨེར་མ་ཚྭ་ཚུ་འབག་འོང་ཡི་ག་ཟེར་དྲིས་ནུག། ད་རུང་རྟིང་
ལས་འོང་མི་དེ་གིས་ཨཱ་ང་གིས་མ་གོ །ག་ཅི་སླབ་སྨོ་ཟེར་དྲིས་ནུག། དེ་སྦེ་
ཁོ་གིས་ཚར་གསུམ་བཞི་འདེ་ཅིག་སླབ་རུང་ཆ་རོགས་ཀྱིས་མ་གོ་ཞིནམ་ལས་
ཁོ་གིས་སྐད་ཡར་སེང་སྟེ་སྒོགཔ་དང་ཨེར་མ་ཚྭ་ཚུ་འབག་འོང་ཡི་ག་ཟེར་
སླབ་ད་ཀ་ཤ་འདྲོགས་པའི་ཤུགས་ཀྱིས་ཧོདཔ་ཟེར་སྐད་རྐྱབ་སྟེ་དོར་
འཆམ་རྐྱབ་མཆོངས་ཡར་སོ་ནུག། དེ་ལས་ཁོང་གཉིས་རྟིང་བདའ་སྟེ་རྒྱུགས་སོང་
པའི་བར་ན་ཀ་ཤ་ག་སོང་དགུ་སོང་མེད་པར་བྱང་ད་ནུག།
དེ་ལས་ཤ་རོགསཔ་གཉིས་ཡང་གཅིག་གཅིག་ལུ་ཁ་སླབ་ཡང་མེད་
པར་གཡུས་ཁར་ལོག་ནུག་གོ། །

བཀའ་གྲོས་པའི་ཞུ་བ།
༈ ཧེ་མ་བུམ་ཐང་བྱ་དཀར་རྫོང་ནང་དྲགོས་བྱ་དཀརཔ་ཟེར་སྐྱ་བསོད་
དབང་ཐང་ཆེ་ཏོག་ཏོ་ཅིག་བཞུགས་བཞུགསཔ་མས། དཔོན་དེ་གནམ་དགུན་
སྐུ་བསིལ་འོང་མནོ་སྟེ་སྐུ་མདུན་ལུ་མེ་ཟ་བཀལ་ཏེ་སྤྱི་ཤིང་མེ་ཕུ་སྟེ་མེ་
ལྡེབ། ཁོ་རང་གཟིམ་སྒྲོམ་སྦོམ་གཅིག་ནང་བཞུགས་ཏེ་སྐུ་རྒྱབ་ལས་ཙུག་
ཕྲུའི་ཟླ་གམ་བཞེས། སྐུ་མདུན་གསོལ་ཅོག་གུ་ལུ་བཞེས་ཆ་ནང་གསོལ་ཆ་གར་
རིལ་རི་བཀང་སྟེ་བཞེས། འཆང་སྒརཔ་གཅིག་རྡོག་མ་སྒྲལ་ལྕགས་ནང་སྒྲལ་
བཅུག་སྟེ་རྡོག་མ་བཞེས་སྟེ་བཞུགས་ཞིནམ་ལས་དགུན་ཟླ་བཅུ་གཅིག་པ་དང་
བཅུ་གཉིས་པའི་ནང་གནམ་དགུན་དགུ་ག་འདེ་ཅིག་སྤྲིང་རུང་དོ་ཅི་ད་ལྟོ་ཡང་
དགུན་འཐོན་ནི་མིན་འདུག ཟེར་གསུངས་ཡི་རང་བཞུགས་དོ་ཡོདཔ་མས།།
ཁོ་ལུ་བྱ་དཀར་དཔོན་སྒེར་ནང་ལས་བཀའ་གྲོསཔ་ཅིག་ཡང་ཡོདཔ་ཨིན་
མས། ཚར་གཅིག་ལུ་བཀའ་གྲོསཔ་དེ་ཁྱིམ་ནང་སོང་ཞིནམ་ལས་དེ་ཡི་
ནངས་པ་སྒྲིག་རྒྱུག་པ་ལྷོད་མ་ཚུགས་པས།
དེའི་ནངས་པ་དྲོ་པ་དཔོན་གྱིས་གསོལ་ཇ་ལུ་གསུངསམ་ད་འཆང་སྒརཔ་
ཚུ་གིས་བཀའ་གྲོསཔ་དེ་མ་འོང་ལགས་ཟེར་ཞུས་ནུག །དེ་རུང་ཨ་ཙི་ཅིག་ལས་
བཀའ་གྲོསཔ་དེ་མ་འོང་ག་ཟེར་གསུངས་རུང་ཁོ་མ་ལྷོད་པས། དེ་ལས་

དཔོན་དགོངས་པ་ཁྲེལ་ཏེ་ཁོ་མི་གནག་པའི་གཞས་རྐྱབ་མས་ནངས་པ་ལས་
སྒོ་ཁར་འོང་པ་ཅིན་ཕྱག་དབང་བཙུག་མི་དགོ་ཟེར་བཀའ་གནང་ནུག།
ཞག་བཅུ་ཐམ་གྱི་རྒྱབ་ལས་བཀའ་གྲོསཔ་དེ་གཟིམ་ཅུང་སྒོ་ཁར་ལྷོད་
ནུག། འདི་འབདཝ་ད་དཔོན་གྱི་བཀའ་སྐྱོར་ཏེ་འཆང་སྒརཔ་ཚུ་གིས་ཁོ་
ཕྱག་དབང་བཙུག་མ་བཏུབ་པས། ཨིན་རུང་སྣང་བརྟག་གན་ཡང་མེད་པར་
དེ་སྦེ་རང་སྒོ་ཁར་སྡོད་སྡོདཔ་མས། དཔོན་གྱིས་ཁོ་འོངམ་མཁྱེན་ཏེ་ཕྱི་རུ་
འཚམས་ཅིག་ཁར་ཕྱག་དབང་བཙུག་ཟེར་བཀའ་གནང་ནུག །
ན་དེ་ལས་བཀའ་གྲོསཔ་དེ་ཕྱག་དབང་བཙུགཔ་ད་དཔོན་གྱིས་ཁོ་ལུ་
གཟིགས་ཏེ་ག་ཅི་སྨོ རྒས་ཏེ་ཤི་རན་རུང་ཆོས་རྗེ་འབྲུག་པའི་སྒྲིག་ལམ་རྣམ་
གཞག་མི་ཤེས་པས། གོང་མ་ལུ་དགོངས་སྐོར་མ་ཞུ་བར་རང་ཐག་རང་གིས་
བཅད་དེ་དེ་སྦེ་སྡོད་ཆོག་ག ཁྱོད་ལུ་ཁྲིམས་ཕོགས་སྨྲ་རེད་ཟེར་བཀའ་
གནངམ་ད་བཀའ་གྲོསཔ་གིས་གན་ཡང་མ་ཞུ་བས། དཔོནགྱིས་ད་རུང་
དབའ་ཡི་གོ་ཡི་ག ཟེར་གསུངམ་ད་བཀའ་གྲོསཔ་གིས་ཐུགས་བདེན་
ལགས་ང་སྐུ་ཞོགས་རིན་པོ་ཆེ་ནཱ་ལས་བཀའ་གནང་མི་འདི་སྐུ་ཞོགས་རིན་
པོ་ཆེ་ཐུགས་བདེན་ལགས། ང་གིས་འཐུས་ཤོར་སོ་ཡི་ལགས། འདི་འབདཝ་
ད་ང་ལུ་གསལ་བཅར་ཞུ་ནི་ཅིག་ཡོད་ཟེར་ཞུཝ་ད་ཞུ་ཅིག་ག་ཅི་ཞུ་ནི་

ཡོདཔ་སྨོ ཟེར་བཀའ་གནང་ནུག།
བཀའ་གྲོསཔ་ཀྱིས་སྨད་སྐད་ས་ལས་འཕྱག་སྟེ་ཇི་སྐུ་ཞོགས་རིན་པོ་
ཆེ་ལགས་ནཱ་ལུ་རྒྱལ་ཁབ་ཀྱི་འཛིན་སྐྱོང་སྤེལ་གསུམ་གྱི་ཕྱག་ལཱ་རྫོང་གཞིའི་
མཐའ་སྐྱོང་མི་སེར་གྱི་སྐྱིད་སྡུག་སྐུ་འཁོར་གྱི་རྡོག་བཏེགས་ཚུ་གི་དོན་ལུ་
ཕྱག་དབང་བཅར་མི་དང་ཞུ་མི་དེ་ཚུ་ལུ་ལེགས་ཉེས་ཀྱི་བཀའ་ཁྱབ་གནང་
བཞུགས་ཏེ་ཐུགས་མི་ཁོམ་དོ་བཟུམ་འབད་ང་ལུ་ཡང་དེ་བཟུམ་གྱི་བྱ་གཞག་སྣ་
ཚོགས་དཔྱད་རེ་རྣམ་རྟོག་མེད་པའི་བར་ན་ལས་འཐོན་འོང་སྟེ་མ་ཁོམ་པར་
ལུས་སོངམ་ཨིན། རི་སྐུ་ཞོགས་ལུ་ཨ་གོག་ཧིང་གོག་མནོ་སྣང་མེད་རྒྱབ་ལུ་
སྐྱུར་ཏེ་སྡོད་སྡོདཔ་མན་ལགས་ཟེར་ཞུས་ནུག།
དེ་ལས་དྲགོས་བྱ་དཀརཔ་ཡང་ཁོ་གི་བློ་གི་དོན་དག་མཁྱེན་མ་ཚུགས་
པར་དུམ་གྲ་ཅིག་ཐེ་ཚོམ་ངང་ལུ་ལུས་སོ་ནུག། དེ་ལས་ཁོ་བཟུམ་མའི་མི་ལུ་
དེ་བཟུམ་གྱི་འབྱེལཝ་ག་ཏེ་འོང་པ་ཟེར་བའི་ཐུགས་བཞེད་གནང་སྟེ་ད་རུང་ཁྱོད་
ཀྱི་སླབ་མི་བློ་གི་དོན་དག་ག་ཅི་སྨོ ཕྲང་སླབ་ཟེར་བཀའ་གནང་ནུག།
དེ་ལས་བཀའ་གྲོསཔ་གིས་ཇི་སྐུ་ཞོགས་ཀྱིས་མ་མཁྱེནམ་དང་མ་
གཟིགས་པ་གན་ཡང་མེད། ང་གི་སྒོ་ཁར་ཡང་ཕྱག་དབང་བཅར་མི་དང་ཞུ་མི་
ལེ་ཤ་ལྷོད་ཅི། དེ་ཚུ་ཞུ་བ་ཅིན་དང་པ་རང་སྐྱ་གནག་ཤིག་ཤི་དེ་ཕྱག་དབང་

ཞུས་ཏེ་ཡར་སོ་ཡི། དེ་གི་ཚབ་མ་སྐྱ་དཀར་སྐྱ་སོབ་སོ་དེ་ཕྱག་དབང་བཅར་
ཡི། མིག་ཏོག་གསལ་རིལ་རི་དེ་ཕྱག་དབང་ཞུ་སྟེ་ཡར་སོ་ཡི། མིག་ཏོག་ཧོནམ་
དུང་དཀར་བཟུམ་དེ་ཕྱག་དབང་བཅར་ཡི། གཟུགས་ཀྱི་ཤ་དཀྱིམ་རིལ་རི་དེ་ཕྱག་
དབང་ཞུ་སྟེ་ཡར་སོ་ཡི། པགས་ཀོ་གནགཔ་གཉེར་མ་ཁོག་ཁོ་དེ་ཕྱག་དབང་བཅར་
ཡི། སྣ་ཤེས་དྲི་གསལ་དྲག་དེ་ཕྱག་དབང་ཞུ་ཡར་སོ་ཡི། སྣ་ཤེས་མ་ཚོར་མི་དེ་
ཕྱག་དབང་བཅར་ཡི། སོ་དུང་དཀར་བཟུམ་དེ་ཕྱག་དབང་ཞུ་སྟེ་ཡར་སོ་ཡི། ཁ་
ཁོག་སྟོང་བྱག་ཕུག་བཟུམ་དེ་ཕྱག་དབང་བཅར་ཡི། རྣམ་ཅོག་གསལ་དྲག་དེ་
ཕྱག་དབང་ཞུ་སྟེ་ཡར་སོ་ཡི། བྱ་སྡུག་དེ་ཕྱག་དབང་བཅར་ཡི། སྤུ་འགྱིར་དྲག་དེ་
ཕྱག་དབང་ཞུ་ཏེ་ཡར་སོ་ཡི། སྤར་ནི་མེད་པའི་འབྱུང་བཞིའི་ཕུང་པོ་གོག་ཕྲོག་དེ་
ཕྱག་དབང་བཅར་ཡི། སྒྱུ་ལུས་བདེ་ཏོག་ཏོ་དེ་ཕྱག་དབང་ཞུས་ཏེ་ཡར་སོ་ཡི། ནད་
གཞི་ཅན་གྱི་སྡུག་བསྔལ་གྱི་ཕུང་པོ་དེ་ཕྱག་དབང་བཅར་ཡི་ལགས། དེ་བཟུམ་གྱི་
གནས་ཐངས་ཚུ་གི་བར་ལས་ཕར་སྤར་མ་ཚུགས། ཚུར་བཙོར་མ་ཚུགས། དུས་
ཚོད་ཁར་བཞེས་སྒོ་ཟ་མ་ཚུགས་པར་ས་གདན་དང་མལ་ཆ་བར་ན་ལུས་སོ་ཡི།
ཇི་སྐུ་ཞོགས་རིན་པོ་ཆེ་ལགས་ཟེར་ཞུས་ནུག། དེ་ལས་དཔོན་གྱིས་ཁོ་བདེན་པས་
ཁོ་ལུ་རྒས་པའི་སྡུག་བསྔལ་སྦོམ་འདུག །ནངས་པ་ལས་འགྱོ་རུང་སྡོད་རུང་ཁོ་
རའི་བསམ་པ་དང་བསྟུན་ཏེ་འབད་བཅུག །ཁོ་ལུ་ད་རིས་ལས་སྒྲིག་མེད་ཟེར་
བཀའ་གནང་ནུག་གོ། །

ཨཔ་ནོར་རྫི། །
༈ ཧེ་མ་སྤུ་ན་ཆ་འདུས་ལས་ཤེལ་རྔ་ནང་ལུ་ཨཔ་ཅིག་ཡོདཔ་མས། ཁོ་
ལཱ་གཞན་ག་ནི་ཡང་འབད་མི་ནུམ་པར་ཁྱིམ་ཚ་ཚུ་གི་ནོར་འཚོ་སྟེ་བཞེས་སྒོ་
སྐོར་རྐྱབ་འབད་ཟ་སྟེ་རང་སྡོད་དོ་ཡོདཔ་མས། དྲོ་པ་བཞེས་སྒོ་སྐོར་རྐྱབ་ག་
ཕོགས་ས་ལས་ཟ་ཞིནམ་ལས་དེའི་ནོར་བདའ་སྟེ་ཟ་ར་འགྱོཝ་ད་ཁྱིམ་ཚ་ཚུ་
གིས་ནོར་ཡོད་ཚད་ཅིགཔ་གེ་ར་བདའ་སྟེ་ཁོ་འབད་ས་སྐྱེལ། དེ་ལས་ཁོ་གིས་
གེ་ར་བདའ་སྟེ་འགྱོ་དོ་ཡོདཔ་མས།
ཕྱི་རུ་ལོག་སྟེ་ཁྱིམ་ནང་ལོགཔ་ད་ནོར་ཚུ་ལོག་སྟེ་སྣ་བཀུགཔ་ཞིནམ་ལས་
ཁྱིམ་ནང་བདའ་སྟེ་འོངམ་ད་ལམ་བདའ་སྟེ་ཤར་ར་ར་ཁྱིམ་ནང་འོང་མི་ཚུ་
གདོང་ཁར་བཙུགས་ཏེ་བདའ་སྟེ་འོང་། རྩ་ཟ་སྟེ་ལམ་གྱི་གཡས་གཡོན་འཛུལ་ཏེ་
སྡོད་མི་ཚུ་བཞག་སྟེ་འོང་དོ་ཡོདཔ་མས།
ནོར་ཇོ་ཚུ་གིས་ཨ་པ་ནོར་མ་ཚང་པས་ཟེར་སླབ་པ་ཅིན་མ་ཤེས་
ཁོང་ལམ་འཛོལ་སོངམ་འོང་། ང་བཅས་ལམ་མ་འཛོལ་བར་ཕྲང་ཕྲང་རང་ཁྱིམ་ནང་
ལྷོད་ཅི་ཟེར་སླབ་དོ་ཡོདཔ་མས།
ཉི་མ་ནོར་ཚུ་ག་ཏེ་འགྱོ་རུང་འགྱོ་ཁོ་ར་ཤིང་གི་གྲིབ་མ་ནང་འཛུལ་ཏེ་སྡོད།
ནོར་ཚུ་རོགས་ཀྱི་སྒོ་ཞིང་ནང་འཛུལ་ཏེ་ཨེར་མ་དང་ཚོད་བསྲེ་ཟ། རོགས་ཀྱིས་ཨ་

པ་ནོར་གྱིས་ཨེར་མ་ཟ་དོ་ཟེར་སླབ་པ་ཅིན་ངེ་ནོར་གྱིས་ཨེར་མ་རྩ་ལས་མི་ཟ།
ཚྭ་ཚོད་དང་དར་ཚིལ་འབག་སྟེ་རང་མ་འོང་པར་ཨེར་མ་ག་འདེ་འབད་ཟ་ནི་
ཟེར་སླབ་དོ་ཡོདཔ་མས།
དེ་སྦེ་ཨཔ་དེ་ནོར་ཅིག་མ་གཏོགས་འཚོ་ནི་མེད་རུང་དེ་ཡང་
ལེགས་ཤོམ་ཅིག་འབད་མི་འཚོ་དོ་ཡོདཔ་མས། ཨིན་རུང་བརམ་སྟོངམ་འབད་
དེ་ཅིག་འབད་ཟ་སྟེ་རང་མི་ཚེ་བསྐྱལ་ནུག་གོ། །
སྒོམ་ཆེན་སྒྱེའུ་ཅན། 
 ཧེ་མ་སྒོམ་ཆེན་གཅིག་དང་དགེ་སློང་གཅིག་མཉམ་ཅིག་གནས་
བསྐོར་སོང་སོངམ་ཨིན་མས། ཁོང་གཉིས་ལ་གཅིག་བརྒལ་ལུང་གཅིག་སྤུབས་ཏེ་
འགྱོ་ཞིནམ་ལས་ཕྱི་རུ་ཞག་བྱང་ཐང་གཅིག་ནང་ལྷོད་ནུག། དེ་ལས་ཁོང་གཉིས་
རྡོ་ཕུག་གཅིག་གི་རྩ་བར་སྡོད་བཞེས་སྒོ་འབད་ཟ་འབད་ཉན་རནམ་ད་དགེ་
སློང་དེ་གིས་ཧེ་མ་སྟོད་ཚིག་ཕུད་དེ་ཧང་བཙུགས། སྨད་གཡོག་ཕུད་དེ་གདན་
འཐིང་། ཤམ་ཐབས་ཕུད་དེ་མལ་ཆ་བཀབ། དེ་གུ་ཟན་བཀབ་འབད་ཉལ་
ཞིནམ་ལས་དགེ་སློང་གཟིམ་པ་ཅིན་དེ་སྦེ་གཟིམ་ཟེར་སླབ་སྟེ་ཉལ་ད་ནུག།
 སྒོམ་ཆེན་དེ་ནི་ཟན་དེ་ཧང་བཙུགས་ཞིནམ་ལས་གདན་ཟེར་རུང་

མལ་ཆ་ཟེར་རུང་བགོ་དེ་ཤུབ་འབད་ཉལ་ད་ནུག། དེའི་ནངས་པ་ལོངམ་ད་
དགེ་སློང་དེ་ཡར་སྡམ་མར་དཀྱིས་ཕར་གྱོན་པའི་བར་ན་སྒོམ་ཆེན་དེ་
ལོངམ་ཅིག་བགོ་དེ་ཕར་ཚུར་འདྲིལ་ཡར་འཐུ་སྟེ་སྐེད་རགས་བཅིངམ་ཅིག་
ཚུད་སོ་ནུག། དེ་ལས་སྒོམ་ཆེན་གྱིས་སྒོམ་ཆེན་བཞེང་པ་ཅིན་དེ་སྦེ་བཞེངས་
ཟེར་སླབ་ནུག།
ད་རུང་ཚར་གཅིག་ལུ་སྒོམ་ཆེན་དེ་གནས་བསྐོར་འགྱོཝ་ད་ཆ་རོགས་
ཚོང་པ་གཅིག་དང་ཕྱེད་ནུག། ཚོང་དཔོན་དེ་དང་སྒོམ་ཆེན་མཉམ་ཅིག་སོང་སྟེ་
གནམ་མ་བསྲོཔ་ཅིག་ལས་ཤིང་སྡོང་དགའ་ཏོག་ཏོ་གཅིག་གི་རྩ་བར་ལྷོད་དེ།
སྒར་དེ་ཁར་བཅའ་སྟེ་སྡོད་ནུག། ཚོང་དཔོན་གྱི་རྟ་དྲེལ་དང་བྱ་རོགས་ཚུ་དང་
མཉམ་ཅིག་དགའ་ཏོག་ཏོ་ཡོད་པའི་གུ་སྒོམ་ཆེན་དེ་ཇ་དང་ཕྱི་རུའི་ལྟོ་ཡང་ཚོང་
དཔོན་གྱིས་བྱིན་ནུག།
དེ་ལས་ཁོང་ཚུ་བཤད་ཐོ་བཏང་སྟེ་རང་སྡོད་ཞིནམ་ལས་མི་ཉལ་གྱི་དུས་
ཚོད་གུ་གེ་ར་ཉལ་ད་ནུག། ཉལ་ཏེ་ཨ་ཙི་ཅིག་ལས་ཚོང་དཔོན་གྱི་སེམས་ལུ་
སྒོམ་ཆེན་དེ་ག་འདེ་འབད་ཉལ་ཡི་ག་གདན་དང་མལ་ཆ་ག་ཅི་ཡོད་ག་མནོ་
སྟེ་སྒོམ་ཆེན་སྒོམ་ཆེན་ཟེར་འབོཔ་ད་སྒོམ་ཆེན་གྱིས་ལགས་ཟེར་སླབ་
ནུག། ཁྱོད་ཧང་ག་ཅི་བཙུགསཔ་སྨོ ཟེར་དྲིཝ་ད་སྒོམ་ཆེན་གྱིས་སྐྱེའུ་

བཙུགས་ཅི། མལ་ཆ་ག་ཅི་བཀབ་ཅི སྐྱེའུ་བཀབ་ཅི། གདན་ག་ཅི་འཐིང་ཡི།
སྐྱེའུ་འཐིང་ཡི། ཟེར་སླབ་ད་ཚོང་དཔོན་གྱི་སེམས་ལུ་སྒོམ་ཆེན་དེ་ལུ་ད་ཅི་
ནི་དེ་ཚུན་ཚོད་ཀྱི་སྐྱེའུ་མ་མཐོང་། ད་ལྟོ་ག་ཏེ་ལས་འབག་འོང་ཡི་ག་མནོ་སྟེ་ལོང་
སྟེ་ལྟཝ་ད་སྒོམ་ཆེན་སྐྱེའུ་ནང་འཛུལ་ཏེ་ཉལ་ད་ནུག་ཟེར་ཨིན་མས།། །།
བྱཔོ་དང་རྒོད།
༈ ཧེ་མ་སྐལཔ་བཟང་པོའི་དུས་ལུ་ཉིམ་གཅིག་བྱཔོ་དང་ཐང་དཀར་
རྒོདཔ་ཁོང་གཉིས་ཨམ་གཅིག་གི་ཆང་ཁང་ནང་འཛུལ་འབད་ཆང་འཐུང་སྡོད་
སྡོདཔ་མས། ཁོང་གཉིས་ཆ་ར་ལུ་ཆང་རིན་སྤྲོད་ནི་ཟངས་ཀྲམ་ཁ་ཞྭཝ་ཅིག་ཡང་
མེདཔ་མས། དེ་ལས་ཁོང་གཉིས་ཆང་འགྲངམ་རང་འཐུང་འབད་འགྱོ་རནམ་
ད་ཁོང་རང་གཉིས་ཆ་རང་ཆང་རིན་སྤྲོད་ནི་མེད་པར་ནང་དོག་པ་མ་ཚད་
རོགས་ཀྱི་གདོང་ཁར་ཨམ་ཆང་ཚོང་བཟའམོ་དེ་གིས་ཆང་རིན་འབག་ཤོག་
ཟེར་ཨེབ་སྟར་རྐྱབ་སྟེ་ངོ་ཚ་རིལ་རི་ཐལ་ཏེ་གན་འབདན་དྲག་ག་མ་ཤེསཔ་
ཐལ་སོ་ནུག།
དེ་ལས་ཐང་དཀར་རྒོདཔོ་གིས་བྱིད་སྐོར་རྐྱབ་སྟེ་བྱཔོ་ལུ་ང་བཅས་
གཉིས་ཆ་རང་འགྱོ་བ་ཅིན་ཆང་ཚོང་པ་གིས་གཏང་མི་བཏུབ། འདི་བ་ཁྱོད་ན་

ལུ་སྡོད་ང་གིས་ཁྱིམ་ནང་སོང་སྟེ་ཆང་རིན་འབག་འོང་གེ་ཟེར་སླབ་ད་
བྱཔོ་ཡང་ཆང་རིན་ལེན་པ་ཁོ་བཏང་པ་ཅིན་དྲག་ནི་ཨིན་མས། ང་འདི་ཁྱིམ་ནང་
འགྱོ་རུང་གན་ཡང་མེད་མནོ་ནུག། དེ་ལས་ཁོང་གཉིས་ཨམ་ཆང་ཚོངམ་འབད་
སར་སོང་སྟེ་ཁོང་རང་གཉིས་བསྟུན་གྲོས་རྐྱབ་དོ་བཟུམ་འབད་སླབ་ད་ཨམ་
གྱིས་ཡང་བཏུབ་པས་ཟེར་ཁ་བཟེད་ཞིནམ་ལས་ཐང་དཀར་རྒོདཔ་ཆང་རིན་
ལེན་པར་ཡར་སོ་ནུག།
བྱཔོ་དེ་ཐང་དཀར་རྒོདཔ་ཆང་རིན་འབག་སྟེ་ལོག་འོང་ནི་མེད་པར་ངལ་
སྟེ་འུ་སྡུག་དབུགས་བགམ་ཞིནམ་ལས་བྱ་པོད་ཀྱིས་སྐད་ཤུགས་བཙིར་ཏེ་
ཐང་དཀར་རྒོད་པོ་ཟེར་ག་འདེ་ཅིག་འབོ་རུང་ཐང་དཀར་རྒོདཔ་གིས་ལན་རང་
འཇལ་མ་བཏུབ་ཞིནམ་ལས་དབུགས་བགམ་སྟེ་ཨའི་སྨོ་ཟེར་སླབ་ནུག།
དུས་དེ་ལས་བཟུང་སྟེ་བྱ་པོད་ཨ་མའི་སྒོ་ཁར་ཆང་རིན་འབད་ལུས་སོ་ནུག། དེ་ལས་
བརྟེན་ཏེ་བྱ་པོད་ང་བཅས་མི་དང་མཉམ་ཅིག་སྡོད་དགོཔ་ཐལ་སོ་ནུག་ཟེར་བའི་
ཁུངས་བཤད་སྲོལ་འདུག །བྱ་པོད་འདི་ད་རེས་ནངས་པ་ཡང་མིག་ཏོག་གནམ་
ཁར་ལྟ་སྟེ་འབོ་མི་དེ་ཧེ་མ་ཐང་དཀར་རྒོད་པོ་ལུ་ཆང་རིན་འབག་ཤོག་ཟེར་འབོ་
པའི་ཚུལ་དང་འབོ་པའི་མཇུག་ལུ་ཨའི་སྨོ་ཟེར་ཐང་དཀར་རྒེདཔོ་འོང་ནི་
མེད་པ་བློ་འཕམ་པའི་ཁུངས་ཨིན་ཟེར་བཤདཔ་ཨིན་མས།། །།

ཧོས་དང་ཀུ་ཀ་རི། ༈ ཧེ་མ་བློ་གྲོས་ཚོགས་སྡེ་གི་འཐུས་མི་སྔ་ལོང་གཅིག་དང་ལྷོ་མཚམས་པ་
གཅིག་ཁྱིམ་ཚ་འབད་སྡོད་སྡོདཔ་མས། ཁོང་གཉིས་གཅིག་གཅིག་གི་ཁ་སྒྲ་དག་
ཏོག་ཏོ་འབད་མ་ཤེས་རུང་གཅིག་གིས་གཅིག་ལུ་དྭངས་སྣང་ཆེ་ཏོག་ཏོ་དང་
འཆམ་ཏོག་ཏོ་འབད་སྡོད་དོ་ཡོདཔ་མས། ཚར་ཅིག་ལུ་ཁོང་གཉིས་བཤད་ཐོ་
བཏང་སྡོདཔ་ད་སྔ་ལོང་གི་དྲགོས་དེ་གིས་ལྷོ་མཚམས་ཀྱི་དྲགོས་དེ་ལུ་དྲག་
ཤོས་ཀྱི་ང་ལུ་ཐབ་ཚངཔ་གཅིག་འཚོལ་ཏེ་བྱིན་ད། ལྷོ་མཚམས་ལུ་ལཱ་མེད་མི་
མགུ་ཐོམ་རེ་འོང་། འདི་འབདཝ་ད་ལྟོ་ལེགས་ཤོམ་འབད་འབད་ཤེས་མི་ཅིག་
དགོ་ནི་ཨིན། ཕྱེད་ཏ་ཀོ་ཏ་འབད་ཤེས་མི་འདི་ནཱ་ཕར་ཚུར་ཡང་འདུག་ཟེར་
སླབ་སླབ་མས།
སྔ་ལོང་གི་དྲགོས་དེ་གིས་ག་ཅི་སླབ་རུང་ལྷོ་མཚམས་ཀྱི་དྲགོས་དེ་
གིས་ཧ་ཇུར་ཧོས་ཧ་ཇུར་ཧོས་ཟེར་སླབ་སྟེ་སྡོད་ནུག །འདེ་ཅིག་
འབད་ཁོང་གཉིས་རང་རང་སོ་སོའི་ཁྱིམ་ནང་ཡར་སོ་ནུག།
དེ་ཡི་གནངས་ཚེ་ཕྱི་རུ་སྔ་ལོང་གི་དྲགོས་ཀྱི་སྒོ་བརྡུང་ནུག་སྒོ་ཕྱེ་བའི་
བསྒང་ལས་ལྷོ་མཚམས་ཀྱི་དྲགོས་འཁོར་དང་བཅས་པ་གེ་ར་ཁོ་འབད་སར་
འོང་ནུག ཟེར་ཨིན་མས། དེ་ལས་སྔ་ལོང་གི་དྲགོས་དེ་ཁོང་ཕ་སྤད་མ་

སྨད་གེ་ར་ཁོ་འབད་ས་ག་ཅི་འབད་བ་འོང་འོངམ་ཨིན་ན་མནོ་ནུག། ག་འདེ་ཨིན་
རུང་ལོ་རྒྱུས་བགྲོད་ཀྱིས་འབད་དྲི་གེ་མནོ་སྟེ་ནང་ན་ཤོག་ཟེར་སླབ་སྟེ་
ཁོང་ཚུ་ལུ་ཇ་བྱིན་འབད་བཤད་ཐོ་བཏང་སྟེ་སྡོད་རུང་ལྷོ་མཚམས་ཀྱི་དྲགོས་
ཀྱིས་ཁོ་ལུ་གན་ཡང་མ་སླབ་པས། །
དེ་ལས་ཨ་ཙི་ཅིག་ལས་སྔ་ལོང་དྲགོས་ཀྱིས་དྲགོས་དོན་དག་ག་འདེ་
ཅིག་འབད་བྱོནམ་སྨོ ཟེར་དྲིསཝ་ད་ལྷོ་མཚམས་ཀྱི་དྲགོས་ཀྱིས་ཁྱོད་ཀྱིས་
ད་རིས་ཕྱི་རུ་ལྟོ་ཟ་བ་ཤོག་ཟེར་གསུངས་ཏེ་འོངམ་ཨིན་ཟེར་སླབ་ནུག།
དེ་ལས་སྔ་ལོང་གི་དྲགོས་ཀྱིས་ལྟོ་ཟ་བར་ཤོག་ཟེར་མན་ལྟོ་འབད་མི་
ཐབ་ཚངཔ་གཅིག་འཚོལ་ཏེ་བྱིན་ཟེར་སླབ་སླབ་ཨིན་ཟེར་ཞིནམ་ལས་ཁོང་རང་
གཉིས་ཆ་རང་ཕོཝ་ཐགཔ་ཆད་ཆད་རང་བགའ་ནུག་གོ། །
ད་རུང་ཚར་ཅིག་ལུ་ལྷོ་མཚམས་དྲགོས་ཀྱི་བུམོ་དེ་སྔ་ལོང་དྲགོས་ཀྱི་ཨམ་
འབད་སར་འོང་སྟེ་ཨ་མ་ཀུ་ཀ་རི་ཚཟེར་སླབ་ད་ཨ་མ་གིས་ཚ་ཚ་
ཟེར་སླབ་སླབ་མས། ཀ་ཏི་ཚ ཟེར་སླབ་ད་ཏཱིན་ཀྲ་ཚ་ཟེར་སླབ་སླབ་མས།
ཀ་ཧང་ཚ ཟེར་སླབ་ད་ཝ་ཧང་ཚ་ཟེར་སླབ་སླབ་མས། ཨེའུ་ཀྲ་མོ་
ལའི་དེའུ་ཟེར་སླབ་ད་ཧུང་ཚ་ཟེར་སླབ་སྟེ་བུམོ་དེ་བྱ་ཚང་ན་ཁྱིད་དེ་སོང་
ཞིནམ་ལས་ཨེའུ་ཀྲ་ལེ་ཛའོ་ཟེར་སླབ་དང་བུམོ་དེ་ཡོ་ཧོ་ཡི་ན་ཨ་མ་

ཟེར་སླབ་སྟེ་བགའ་སྟེ་བློ་སླབ་མ་ཚུགས་པས། ཨ་ཙི་ཅིག་ལས་བུམོ་དེ་གིས་ལྟོ་
འབད་ནི་ཀུ་ཀ་རི་དགོ་ནི་ཨིན་ཟེར་སླབ་ད་ཨམ་དེ་མོ་རང་ཡང་ཕོཝ་ཐགཔ་ཆད་
ཆད་རང་བགའ་སྟེ་ལུས་སོ་ནུག།
ཁོང་གཉིས་བྱ་ཀུག་ར་དང་ལྟོ་འབད་ནི་ཀུ་ཀ་རི་འཛོལ་འཛོལཝ་ཨིན་མས།།
ཨུ་རྫ་རོང་པའི་རྫོང་ཁ། །
༣ དེ་བསྒང་ཨུ་རྫ་རོང་པ་ཅིག་བཀྲ་ཤིས་བསྒང་རྫོང་ནང་རྫོང་ཁ་ལྷབ་པར་
འགྱོ་མི་འབད་དམང་གིས་བཏོན་ཏེ་སོང་སོངམ་ཨིན་མས། ཁོ་གཡུས་ཁ་ལས་
འགྱོཝ་དང་བཀྲ་ཤིས་སྒང་རྫོང་ནང་སོང་སྟེ་ག་འདེ་འབད་ནི་ཨིན་ན་རྫོང་ཁ་
ལྷབ་ནི་དོན་ལུ་ག་ལུ་སླབ་དགོཔ་ཨིན་ན་མནོ་སྟེ་སྡོད་སྡོད་པའི་བར་ན་རྒན་
ཤོས་གཅིག་འཕྱད་ནུག། དེ་ལས་ཁོ་གིས་རྒན་ཤོས་དེ་ལུ་དྲིསཝ་ད་རྒན་ཤོས་
དེ་གིས་ཁྱོད་རང་གན་ཡང་འབད་མི་དགོ། གཡུས་ཁ་ལས་སོང་སྟེ་ཕྲང་ཕྲང་རང་
རྫོང་གི་སྒོ་རས་ཁར་ལོང་སྟེ་སྡོད་ཞིནམ་ལས་མིག་ཏོག་ཐམརང་བཙུམས་
ཁ་བརྒྱང་སྟེ་སྡོད་པ་ཅིན་རྫོང་ཁ་ཧྲེག་ཟེརཝ་ད་ཤེས་ཟེར་སླབ་ཞིནམ་ལས་
ཁོ་ཡང་བཏུབ་ཟེར་གཡུས་ཁ་ལས་ཡར་སོ་ནུག།
བཀྲ་ཤིས་སྒང་རྫོང་ནང་ལྷོདཔ་ད་རྒན་ཤོས་དེ་གིས་བསྟན་ཏེབྱིན་དོ་

བཟུམ་འབད་སྒོ་རས་ཁར་སོང་སྟེ་ཁ་གནམ་ཁ་ལྟ་སྟེ་བརྒྱང་སྡོདཔ་ད་ཆ་རྒོད་
ཅིག་འཕུར་ཏེ་འོངམ་ཅིག་ཨ་བ་བཏངམ་ད་ཕྱག་ཟེར་ཁོ་གི་ཁ་ནང་ཚུད་སོ་
ནུག །དེ་ལས་ཁོ་ནི་ད་འབདན་རྫོང་ཁ་ཟེར་མི་དེ་འདི་ཨིན་མས་མནོ་སྟེ་
འཁྱུར་མིན་བཏང་འབད་ལོག་སྟེ་གཡུས་ཁ་ཡར་སོ་ནུག། །
ཨུ ་རྫ་རོང་ལྷོད་ཞིནམ་ལས་ཁོ་གིས་རྫོང་ཁ་ཤེས་ཅི་ཨ་ལོ་ཚུ་ལུ་རྫོང་
ཁ་སྟོན་ནི་ཟེར་ཨ་ལོ་ཚུ་ཁྱིད་དེ་ཡུད་ལི་ལི་ཀོ་ལི་ལི་ཧ་ར་ར་ཟེར་ཁྱིམ་
ནང་སྐད་རྐྱབ་སྟེ་ཨ་ལོ་ཚུ་དགྲའོ་འབལ། ཉན་མ་བཏུབ་པ་ཅིན་དྲང་སྟེ་སྡུ་
བཅུག་ནུག། །
དེ་སྦེ་འབད་དེ་རང་སྡོད་ཞིནམ་ལས་ཡུདཔ་ཅིག་ལས་ཕམ་ཚུ་གིས་ཁོ་
གི་རྫོང་ཁ་དེ་ཨིན་ཏོག་ཏོ་ཅིག་ག་ནི་ཡང་མིན་འདུག་ཟེར་སྟོན་མ་བཅུག་པར་
བཞག་ད་ནུག་གོ། །
སྲནམ་ཕུག་ཅུམ་གྱི་ཟོམ།
༈ ཚར་གཅིག་ལུ་ཨུ་རྫ་རོང་པ་བཟའ་ཚང་ཅིག་ལུ་ཨ་ལོ་གཅིག་སྐྱེས་ནུག།
ཨ་ལོ་དེ་སྐྱེས་ཞིནམ་ལས་སྡུ་སྟེ་རང་སྡོད་དེ་ག་འདེ་འབད་རུང་ཨམ་སུ་དེ་
གིས་ཡོ་ལག་མ་འོང་པར་རྨགཔ་དེ་གིས་ལེན་ཏེ་ལྟ་ཞིནམ་ལས་ཨ་ལུ་ག་ཅི་
འབད་མི་སྡུ་བ་ཨ་ལུའི་སྤྱི་གཙུག་ལུ་ཉི་ལག་པ་ལ་(རྣག་བསགས་ནུག)ཟེར་

སླབ་སྟེ་མཛུབ་མོ་གིས་སྤྱི་གཙུག་མ་ཁུག་པར་སྟང་སྟོང་འབད་སྡོད་མི་དེ་
ཨམ་སུ་ལུ་བསྟན་ནུག །དེ་ལས་ཁོ་གིས་རྣག་བཏོན་དགོ་པས་ཟེར་སྤྱི་གཙུག་
ཕྱེད་དེ་བཏང་ཞིནམ་ལས་ཨ་ལུ་ཁུག་སིམ་སི་འབད་སྡོདཔ་ད་ལྟ་ཅིག་ད་
གཉིད་ལོག་ཏ་ཡི་ཟེར་སླབ་སྟེ་ཧན་བཞག་འབད་ཁོང་གཉིས་ཉལ་ད་ནུག།
དེའི་ནངས་པ་དྲོ་པ་ལྟ་བའི་བསྒང་ལས་ཨ་ལུ་ཤི་སོ་ནུག ཟེར་ཨིན་མས།
དེ་ལས་ཨ་ལུའི་རོ་དེ་སྦོ་ལོགས་ཁར་ཡོད་མི་སྲན་ཕུག་ཅུམ་གྱི་ཟོམ་སྟོངམ་
དེ་ནང་བཙུགས་ཏེ་བཞག་ནུག། །
དྲོ་པ་ལཱ་འབད་དགོཔ་ཚུ་ཚར་བཞེས་སྒོ་ཟ་ཚར་ཞིནམ་ལས་རྨགཔ་
གིས་ཁོ་ཨ་ལུ་ཕུངམ་གྲངས་མེད་ཆུ་ནང་སྐྱེལ་བར་འགྱོ་དགོ་པས་ཟེར་ཟོམ་དེ་
འཐུ་འབག་འབད་ཡར་སོ་ནུག། གྲངས་མེད་ཆུ་ཡི་མཐའ་མར་ལྷོདཔ་ད་དེ་འཕྲོ་
ལས་ཆུ་ནང་ཡང་བསྐོག་མ་ནུམ་པར་ག་འདེ་རང་ཨིན་རུང་ཚེ་ལན་གཅིག་
གི་ཕ་དང་བུ་ལུ་ཐུག་ཐུགཔ་ཨིན་ཚར་གཅིག་ལྟ་གེ་མནོ་སྟེ་ཟོམ་ཁ་ཕྱེ་ལྟ་བའི་
བསྒང་ལས་ཨ་ལུ་ཕུངམ་ཡོད་མི་ཟོམ་དེ་ཁྱིམ་ནང་བཞག་སྲནམ་ཕུག་ཅུམ་
ཡོད་མི་ཟོམ་དེ་འབག་འོང་ནུག ཟེར་ཨིན་མས། ད་རུང་ཟོམ་དེ་འབག་སྟེ་
ཁྱིམ་ནང་བསྐྱལ། ཁྱིམ་ནང་ཕུངམ་བཙུགས་ཏེ་ཡོད་མི་ཟོམ་དེ་འབག་སྟེ་གྲངས་
མེད་ཆུ་ནང་སྐྱེལ་བར་སོང་ནུག་གོ། །

ཀར་འབོ།
༈ ཧེ་མ་བཀྲ་ཤིས་སྒང་རྫོང་ནང་རྫོང་བཞུགས་པའི་ལཱ་ཚུ་ཨུ་རྫ་རོང་པ་
ཚུ་གིས་འབད་དོ་ཡོདཔ་མས། ཉིམ་ཅིག་ཨུ་རྫ་རོང་པ་དེ་ཀོ་ཟོམ་ནང་གསོལ་ཆུ་
བཟེད་དེ་འབག་འབད་ཆད་སྐས་འཛེགས་ཏེ་འགྱོཝ་ད་འུ་སྡུག་སྟེ་དྲེགས་མ་
ཚུགས་པར་འགྱེལ་རྫུ་བཏབ་སྟེ་རྦད་སྐས་མགུ་ལས་ཀོ་ཟོམ་དང་སྦྲགས་ཏེ་བུད་
སོ་ནུག།
དེ་ལས་རྫོང་ནང་བཞུགས་མི་ཚུ་ཆད་སྐས་མགུ་ལས་མི་བུད་སོ་ཡི་
ཟེར་སྤྱག་སྡུག་འཐབ་སྟེ་རྒྱུག་སྟེ་ལྟ་བར་འགྱོཝ་ད་ཨུ་རྫ་རོང་པ་ཀོ་ཟོམ་
མགུ་བཀལ་འབད་རྦད་སྐས་རྩ་བར་འགྱེལ་སོ་ནུག ཟེར་ཨིན་མས།
པར་དེ་ལས་བཀྲ་ཤིས་སྒང་རྫོང་དཔོན་གྱིས་མར་བཙག་བཅད་དེ་བྱིན་ཟེར་
གསུངས་ཏེ་མར་ཁུ་བཙག་བཅད་དེ་བྱིནམ་ད་སོ་གདམ་སྟེ་ཁ་རྒྱང་མ་ཚུགས་པས།
དེ་ལས་མི་གཅིག་གིས་ཐུརམ་འབག་འོང་སྟེ་ཐུརམ་གིས་སོ་ཕྱེས་ཏེ་མར་ཁུ་
ཐུརམ་གྱིས་འབད་ཁ་ནང་བླུགས་ནུག །མར་ཁུ་དེ་དུམ་གྲ་རེ་འབད་ཁ་ནང་
བླུགས་ཞིནམ་ལས་ཨ་ཙི་ཅིག་ལས་ཀར་ཀར་ཀར་ཟེར་སླབ་ནུག།
སྦོ་ལོགས་སྡོད་མི་ཚུ་ག་ཅི་སླབ་ཨིན་ན་མ་ཤེས་པར་ལོག་ཅིང་རང་
དྲིསཝ་ད་ཀར་འབོ་ཀར་འབོ་ཟེར་སླབ་ནུག། དེ་ནི་མར་ཁུ་ཐུརམ་གྱིས་

བླུགས་ཏེ་མ་སྡོད་པར་གཟར་རུ་གིས་བླུགས་མགྱོགས་པ་དྲན་པ་འོང་ནི་ཨིན་
མས་ཟེར་བའི་ཁུངས་ཨིན་མས། །
དུས་དེ་ལས་བཟུང་སྟེ་བཀྲ་ཤིས་སྒང་རྫོང་དཔོན་གྱིས་ཨུ་རྫ་རོང་པ་ཚུ་
རྫོང་ནང་རྫོང་བཞུགས་པའི་ལཱ་འབད་མི་དགོཔ་འབད་དགོངས་ཡངས་གནང་ནུག།
གལ་སྲིད་དེ་སྦེ་རང་ལཱ་འབད་བཅུག་པ་ཅིན་གཏའ་མ་རྫོང་ནང་མི་སྟོང་ཡང་ཕོགས་
ནི་ཨིན་མས་ཟེར་གསུངས་ནུག་གོ། །
དང་ཕུ་དང་ལྡིང་ཕུ།
༈ དང་ཕུག་གཅིག་ཡོདཔ་མས། ལྡིང་ཕུག་གཅིག་ཡོདཔ་མས། དང་ཕུག་
གིས་ལྡིང་ཕུ་བདའ་སྟེ་འཛུལ་སོངམ་མས། དེ་ལས་ལྡིང་ཕུག་འབྱོག་པའི་ཟེར་
ལྡིང་ཕུག་རྐང་པར་རྩང་འཛུགས་འཛུགསཔ་མས། རྩང་བཏོན་པ་ཁབ་མེདཔ་མས།
ཨབ་ཚོང་དཔོན་གཅིག་ལྷོད་ལྷོདཔ་མས། ཨཔ་ཚོང་དཔོན་ཁབ་ཅིག་
བཙོང་གནང་མས་ཟེར་སླབ་སླབ་མས། ཚོང་དཔོན་གྱིས་ཁབ་ཡང་བཙོང་རྒྱུ་མེད་
ཟེར་སླབ་སླབ་མས།
ན་བྱི་ཙི་ཅིག་ལྷོད་ལྷོདཔ་མས། དབའི་བྱི་ཙི་ཚོང་དཔོན་གྱི་ཕད་ཅུང་དོང་
སྤེད་ཅིག་ཟེར་སླབ་སླབ་མས། བྱི་ཅི་གིས་ཕད་ཅུང་དོང་སྤེད་རྒྱུ་ཡང་མེད་ཟེར་

སློབ་སླབ་མས།
བྱི་ལི་ཅིག་ལྷོད་ལྷོདཔ་མས། དབའི་བྱི་ལི་བྱི་ཙི་ཟ་ཤིག་ཟེར་སླབ་སླབ་
མས། བྱི་ལི་གིས་བྱི་ཙི་ཟ་རྒྱུ་ཡང་མེད་ཟེར་སླབ་སླབ་མས། །
རོ་ཁྱི་ཅིག་ལྷོད་ལྷོདཔ་མས། དབའེ་རོ་ཁྱི་བྱི་ལི་སྨུག་ཅིག་ཟེར་སླབ་
སླབ་མས། རོ་ཁྱི་གིས་བྱི་ལི་རྨོག་རྒྱུ་ཡང་མེད་ཟེར་སླབ་སླབ་མས། །
རྟས་ཐག་ཅིག་མཐོང་མཐོངམ་མས། དབའེ་རྟས་ཐག་རོ་ཁྱི་དྲངས་ཤིག་
ཟེར་སླབ་སླབ་མས། རྟས་ཐག་གིས་རོ་ཁྱི་དྲང་རྒྱུ་ཡང་མེད་ཟེར་སླབ་སླབ་མས།
མེ་ཅིག་མཐོང་མཐོངམ་མས། དབའི་མེ་རྟས་ཐག་འཚིག་ཅིག་ཟེར་
སླབ་སླབ་མས། མེ་གིས་རྟས་ཐག་འཚིག་རྒྱུ་ཡང་མེད་ཟེར་སླབ་སླབ་མས། །
ཆུ་ཅིག་མཐོང་མཐོངམ་མས། དབའེ་ཆུ་མེ་གསད་ཅིག་ཟེར་སླབ་སླབ་
མས། ཆུ་གིས་མེ་གསད་རྒྱུ་ཡང་མེད་ཟེར་སླབ་སླབ་མས། 
གླང་ཆེན་ཅིག་ལྷོད་ལྷོདཔ་མས། དབའེ་གླངམ་ཆེན་ཆུ་འཐུང་ཅིག་ཟེར་
སླབ་སླབ་མས། གླངམ་ཆེན་གྱིས་ཆུ་འཐུང་རྒྱུ་ཡང་མེད་ཟེར་སླབ་སླབ་མས།
དྭཝ་བུ་ཚུ་ཅིག་ལྷོད་ལྷོདཔ་མས། དབའེ་དྭཝ་བུ་ཚུ་གླང་ཆེན་གུ་ཞོན་
ཅིག་ང་གིས་ཁྱོད་དཔོན་བསྐྱལ་གེ་ཟེར་སླབ་སླབ་མས། དེ་ལས་དྭཝ་བུ་ཚུ་
དགའ་དྲག་སྟེ་མཆོང་ཐེངས་གཅིག་མཆོང་སྟེ་གླང་ཆེན་གུ་ཞོན་ད་ནུག།
དེ་ལས་གླང་ཆེན་གཙིགཔ་ཟ་སྟེ་ཆུ་འཐུང་ད་ནུག།

ཆུ་གཙིགཔ་ཟ་སྟེ་མེ་བསད་ད་ནུག།
མེ་གཙིགཔ་ཟ་སྟེ་རྟས་ཐག་ཚིགས་ད་ནུག།
རྟས་ཐག་གཙིགཔ་ཟ་སྟེ་རོ་ཁྱི་དྲངས་ད་ནུག།
རོ་ཁྱི་གཙིགཔ་ཟ་སྟེ་བྱི་ལི་སྨུག་ད་ནུག། །
བྱི་ལི་གཙིགཔ་ཟ་སྟེ་བྱི་ཙི་ཟ་ད་ནུག།
བྱི་ཙི་གཙིགཔ་ཟ་སྟེ་ཚོང་དཔོན་གྱི་ཕད་ཅུང་དོང་སྤེད་ད་ནུག།
ཚོང་དཔོན་གཙིགཔ་ཟ་སྟེ་ཁབ་བཙོང་ད་ནུག།
ལྡིང་ཕུ་གཙིགཔ་ཟ་སྟེ་རྩང་བཏོན་ཞིནམ་ལས་བདེ་ཏོག་ཏོ་རང་བཏང་།
ཡར་ཕུ་ཐེངསམ་གསུམ་གནམ་ཁར་འཕར་འཕར། མཆོང་ཐེངས་གསུམ་སྤང་ནང་
ལྡིར་ལྡིར། བདུད་འཕམ་རྟས་ཐག་ཁལ་ལྔ་སྒལ་པ་བྱར་བྱར། ལྷ་རྒྱལ་ལྷ་
དར་ཁལ་ལྔ་ལྷགས་སེ་ལྷགས། རྫོགས་པའི་སངས་རྒྱས་བྱོན་ཡི་གོ། །
ཉི་ཟླའི་ངོས་འཛིན། །
 ཚར་ཅིག་ལུ་ཆང་ཟད་གུ་རུ་གཉིས་ཐིམ་ཕུ་ལུ་གོ་ལི་རྩེད་སར་ལྟདམོ་
ལྟ་བར་སོང་སོངམ་མས། གོ་ལི་མཇུག་བསྡུ་ཞིནམ་ལས་ཁོང་གཉིས་ཁྱིམ་ནང་
མ་སོང་པར་ཕྲང་ཕྲང་རང་ཐིམ་ཁྲོམ་མཇུག་ལུ་ཆང་ཁང་ནང་འཛུལ་འབད་ཆང་

འཐུང་སྟེ་རང་སྡོད་ནུག། ཡུདཔ་ཅིག་ལས་གཉིས་ཆ་ར་ཆང་བྱེམ་བྱེ་ཡར་སོངམ་
མས། དེ་ལས་དེ་ཅིག་འབད་འཚམས་ཚོད་འབད་དེ་ཁྱིམ་ནང་འགྱོ་གེ་ཟེར་
ཆང་ཁང་ནང་ལས་ཕྱི་ཁར་ཐོན་ནུག།
དེ་ཚེ་ཚེས་བཅོ་ལྔ་འབད་དེ་ཟླ་དཀར་ཧིང་སངས་ས་འབད་ཤར་ཏེ་ཡོདཔ་
ཨིན་མས། ཁོང་གཉིས་ཕྱི་ཁར་ཐོན་པའི་བསྒང་ལས་གནམ་བསྲོ་པ་མ་ཚད་ཟླཝ་
ཐོན་ཏེ་ཡུདཔ་ཅིག་མི་ཉལ་གུ་ཐོན་སོངམ་མས། དེ་ལས་ཁོང་གཉིས་གཅིག་གིས་
གནམ་ཁར་ལྟཝ་ད་ཟླཝ་དཀར་སངས་ས་འབད་མཐོང་སྟེ་ང་བཅས་གཉིས་གོ་
མི་རྩེད་ས་ལས་འོང་འོངམ་ཨིན། ཉི་མ་ཨིན་མནོ་སྟེ་དབའེ་ཁོ་རེད་ད་ལྟོ་ཉིམ་
རང་མ་འཛུལ་བས། ཨ་ཙི་སྡོད་གེ། ལོག་ཆང་འཐུང་པ་འགྱོ་གེ་མན་ན་ཟེར་
སླབ་ད། ཆ་རོགས་དེ་གིས་དབའེ་ལྟོ་ཚང་ཁྱོད་ག་ཅི་སླབ་སྨོ། གནམ་བསྲོ་
ད་ནུག། ཡི་ཉིམ་མན་པས། ཟླཝ་ཨིན་མས། ཟེར་སླབ་ནུག། དེ་ལས་ཁོང་
གཉིས་འགྲིགས་མ་ཚུགས་པས། གཅིག་གིས་ཉིམ་ཨིན། གཅིག་གིས་ཟླཝ་ཨིན་
ཟེར་སླབ་ཅི་རང་ལམ་འགྱོ་ནུག། དེ་སྦེ་ཁོང་གཉིས་མ་པ་ལས་འགྲིགས་མ་ཚུགས་
པས། 
དེ་ལས་ཁོང་གཉིས་དེ་སྦེ་འགྲིགས་མ་ཚུགས་པ་རང་ཆུ་བར་ཆུ་
དཔག་མ་ལྷོདཔ་ཅིག་ཁར་ཟ་ཁང་གཅིག་ལས་མི་གཉིས་ཐོན་ས་མཐོང་ནུག། དེ་
ལས་ཁོང་གཉིས་བསྟུན་གྲོས་རྐྱབ་ནུག། ད་འབདན་ང་བཅས་གཉིས་ཀྱི་ཉིམ་དང་

ཟླ་བའི་བདེན་རྫུན་དེ་ཁོང་གཉིས་ལུ་ཕྱེ་བཅུག་གེ་ཟེར་སླབ་སྟེ་གཉིས་ཆ་རང་ཁ་
འཆམ་ནུག།
དེ་ལས་ཁོང་གཉིས་ཟ་ཁང་ནང་ལས་ཐོན་མི་ཕོ་སྐྱེས་གཉིསཔ་དེ་
ཕྱདཔ་ད་ཆ་རོགས་གཅིག་གིས་དབའེ་ཁོ་རེད་ཁྱོད་གཉིས་ཀྱི་ང་བཅས་
གཉིས་ལུ་ཕྲང་ཁ་ཅིག་སླབ་བྱིན་གནང་ཟེར་སླབ་ད། ཁོང་གཉིས་ཀྱི་གཏམ་ཁ་ག་ཅི་
ཕྲང་དགོཔ་སྨོ་ཟེར་དྲིསཝ་ད་ཁོང་གཉིས་ཀྱིས་ཉིམ་དང་ཟླ་བའི་སྐོར་ལས་
ང་བཅས་གཉིས་འགྲིགས་མ་ཚུགས། ཨ་ཡར་གནམ་ཁར་ཤར་ཏེ་ཡོད་མི་དེ་
ཉིམ་སྨོ་ཟླཝ་སྨོ་སླབ་བྱིན་གནང་ཟེར་སླབ་ནུག།
དེ་ལས་ཁོང་གཉིས་གནམ་ཁར་ལྟ་སྟེ་ཨ་ཙི་སྡོད་ཞིནམ་ལས་
གཅིག་གིས་ང་བཅས་གཉིས་ཤར་ཕྱོགས་བཀྲ་ཤིས་སྒང་ལས་ཨིན། ཐིམ་ཕུ་ལུ་
གསརཔ་ཨིན། ནཱ་གི་གནམ་ཁར་ག་ཅི་ཡོདཔ་ཨིན་ན་རྒྱུ་ཆ་མེད་ངོ་ཡང་མི་
ཤེས་ཟེར་སླབ་སྟེ་གོམ་མགྱོགས་སུ་སྤོ་ཡར་སོ་ནུག། དེ་སྦེ་ཁོང་གཉིས་ཀྱིས་
ཁོང་གཉིས་ཀྱི་ཕྲང་ཁ་སླབ་མ་ཚུགས་པར་ལུས་སོ་ནུག། །
མ་གཞི་ཟ་ཁང་ནང་ལས་ཐོན་མི་དེ་གཉིས་ཡང་ཆང་ཟད་ཨིན་མས།
ཁོང་གཉིས་ཡང་ཉི་ནུམ་མ་ཤེས་པར་སྡོད་སྡོདཔ་ཨིན་མས།། །།

 བཀྲ་ཤིས་སྒང་པའི་རྩྭ་འབྲོག།
༈ ཨུ་རྫ་རོང་རྐང་ལུང་གི་མི་ཚུ་མནོ་ནི་བསམ་ནི་ཆུང་མད་མེདཔ་བཟུམ་
འབད་སྣང་བ་གང་ཤར་གྱི་ལཱ་འབད་དེ་རང་སྡོད་ནི་དེ་གིས་བཀྲ་ཤིས་སྒང་རྫོང་
དཔོན་གྱིས་འཕྲལ་འཕྲལ་རང་མི་བཏངམ་ད་ཁོང་ཚུ་གདིང་ལས་རང་རྫོང་
དཔོན་ལུ་འཚེར་ཏེ་ཨ་ཙི་མ་རངས་པར་སྡོད་དོ་ཡོདཔ་མས། །
ཚར་གཅིག་ལུ་བཀྲ་ཤིས་རྫོང་དཔོན་ཀྱི་རྩྭ་འབྲོག་མེ་དཔག་བཏང་
བཏངམ་མས། དེ་ལས་རྫོང་དཔོན་གྱིས་ཨུ་རྫ་རོང་པ་ཚུ་མེ་དཔག་མི་ག་ཨིན་ན་དབྱེ་
བ་ཅིག་དཔྱད་སོང་ཟེར་བོད་ཅིག་བཏང་ནུག། བོད་དེ་ཨུ་རྫ་རོང་སོང་སྟེ་མན་
རྫུ་བཏབ་སྟེ་མགུ་སྐོར་ཏེ་བཤད་ཐོ་བཏངམ་ད་དོ་ཅིག་ག་ཨིན་རུང་བཀྲ་ཤིས་
སྒང་རྫོང་དཔོན་གྱི་རྩྭ་འབྲོག་དེ་སྤུས་ཙ་འབད་མེ་བཏང་ད་ནུག། ཀྲིག་ཀྲི་རང་བཏང་
ནུག ཟེར་སླབ་ད་ཟུར་ཁ་ལས་མི་གཅིག་གིས་ཁ་གིས་གན་ཡང་མ་སླབ་པར་
ལག་བརྡའ་འབད་མེ་བཏང་མི་ང་ཨིན་ཟེར་མཛུབ་མོ་ལྷབ་པ་གུ་བཀལ་ནུག།
དེ་ལས་བོད་དེ་བགྲོས་ཀྱིས་འབད་ཁོ་གི་སྦོ་ལོགས་སོང་སྟེ་ལག་
བརྡའ་གིས་འབད་མེ་བཏང་མི་ཁྱོད་ཨིན་ན་ཟེར་དྲིསཝ་ད་ཁོ་གིས་ཧེ་མ་
བཟུམ་ལགཔ་ལྷ་པ་གུ་བཀལ་མགུ་སྐྱོག་སྐྱོ་འབད་དེ་ཨེན་ཟེར་འབད་སླབ་
ནུག། དེ་ལས་བོད་ཀྱིས་འབྱུང་དྲག་ཟེར་ཨམ་མཐེ་བོང་ཁོ་གི་ལྷ་པ་གུ་

བཀལ་ཏེ་མི་དམང་གི་སྦུག་ལས་ཁོ་བཟུང་ཁྱིད་དེ་བཀྲ་ཤིས་སྒང་རྫོང་དཔོན་
འབད་སར་བསྐྱེལ་ད་ནུག་གོ། །
བ་སྒྲུབ་རྐྱབ་མི། །
༈ ཧེ་མ་བུམ་ཐང་ཨུ་ར་ལས་མི་གཉིས་གཞོང་སྒར་ལུ་བ་སྒྲུབ་ལུ་སོང་
སོངམ་ཨིན་མས། ཁོང་གཉིས་གཞོང་སྒར་ལུ་ལྷོད་དེ་ཉིམ་དག་པ་ཅིག་
གཡུས་བཤལ་རྐྱབ་སྟེ་སྡོད། དམང་མི་གཙོར་རྒན་དང་ཕྱད་དེ་རྒྱ་ཚམ་དགོ་ནིའི་
ལོ་རྒྱུས་རེ་སླབ། རྒྱ་ཚམ་ཁྱིད་དེ་འོང་མི་ཚུ་ལེགས་ཉེས་རེ་ལྟ་འབད་སྡོད་ཞིནམ་
ལས་མཐའ་མཇུག་ལུ་རེ་རེ་གིས་རྒྱ་ཚམ་རེ་ཉོ་འབད་ལོག་སྟེ་གཡུས་ཁར་
སོང་ནུག། །
གཞོང་སྒར་ལས་འོང་སྟེ་ས་གླིང་སེང་སྒོར་ཕར་ཚུར་ལྷོདཔ་ད་ཆ་
རོགས་གཅིག་གིས་ནེ་ར་རྒྱ་ཚམ་ཟེང་མ་ཇོ་མ་ནི་ཟེང་ས་(ང་བཅས་
རྒྱ་ཚམ་ཆུ་ཕོ་ཅུམ་གུ་ལས་བཏངམ་མས)ཟེར་སླབ་ད་གཅིག་གིས་མན་ཨ་ཆུ་
ཨ་བུག་ནང་ལས་བཏངམ་ཨིན་ཟེར་སླབ་ནུག །དེ་སྦེ་ཁོང་གཉིས་གཅིག་གིས་
གཅིག་གི་བློ་ལུ་ཡིད་མ་ཆེས་པར་སྡོདཔ་ད་ཨ་ཙི་ཅིག་ལས་ཆུ་བཏངམ་ད་
རྒྱ་ཚམ་གཉིས་ཆ་རང་ཆུ་ཕོ་རུམ་གུ་ལས་བཏངམ་མས་ཟེར་ཨིན་མས།

ཁོང་གཉིས་ཆ་རང་རྒྱ་ཚམ་ཨིན་པར་བསམ་སྟེ་བདའ་འོང་པ་མ་
གཏོགས་མ་གཞི་གཉིས་ཆ་རང་རྒྱ་ཚ་ལེགས་ཤོམ་རེ་འདུག་ཟེར་ཨིན་མས།
དེ་སྦེ་ཁོང་ཨུ་རབ་གཉིས་རྒྱ་ཚམ་གྱི་ཚབ་མ་རྒྱ་ཚ་རེ་གདོང་ཁར་
བཙུགས་འབད་གཡུས་ཁར་ལྷོད་ནུག་གོ། །
རྗེ་གི་མཆེཝ།
༈ ཧེ་མ་རྗེ་སྐུ་བགྲེས་ནོར་བུ་སྒང་ཕྲིན་ལས་ལྷུན་གྲུབ་དེ་དགུང་ལོ་
བགྲེས་རུང་སྐུ་ཡོན་སྦོམ་ཡོད་ཐུགས་དམ་བཙུན་ནི་དེ་གིས་མི་སེར་ཡོངས་
ཀྱིས་དད་པ་མོས་གུས་སྦོམ་ཡོད་དོ་ཡོདཔ་མས། དེ་ལས་ཚར་ཅིག་གཅིག་ལུ་
སྤུ་ན་ཆ་འོག་ཤེལ་རྔ་ནང་ལས་སྦྱིན་བདག་ཅིག་གིས་ཞུས་ཏེ་བྱོན་ཞིནམ་ལས་
ཁོང་གི་ལོ་ཆོག་དང་མི་སེར་དམང་ལུ་ཚེ་དབང་གནང་སྟེ་ལོག་སྟེ་ནོར་བུ་སྒང་
བྱོན་བྱོནམ་མས།
ནོར་བུ་སྒང་མ་ལྷོདཔ་ཅིག་ཁར་གཏོར་ཚང་བསིལ་ཏོང་ཏོ་དང་ཁམས་
དྭངས་ཏོག་ཏོ་ཧིང་སངས་ས་ཅིག་ཡོདཔ་མས། དེ་ཁར་སྐུ་ངལ་གནང་བཅུག་འབད་
སྦྱིན་བདག་གིས་གསོལ་ཇ་དྲངས་ནུག །གསོལ་ཇ་གྲོལ་ཞིནམ་ལས་ཨ་ཙི་ཅིག་
སྐུ་ངལ་གནང་གསུང་གྲོས་གནང་སྟེ་བཞུགས་ནུག།

དེ་བསྒང་སྦྱིན་བདག་དེ་གིས་ཞལ་མཇལཝ་ད་ཞལ་ནང་སོ་གཅིག་
ཡང་མེད་པར་གེ་ར་བུད་སོ་ནུག ཟེར་ཨིན་མས། དེ་ལས་སྦྱིན་བདག་དེ་གིས་
སོ་ཟེར་ཞུ་བ་ཅིན་ནི་ང་བཅས་རང་འགྲན་འདྲ་མན་པས། མི་སྦོམ་ཚུ་ལུ་ཞེ་ས་
འབད་ཞུ་བ་ཅིན་མཆེཝ་ཟེར་ཞུ་ནི་ཨིནམ་འོང་མནོ་སྟེ་རྗེ་རིན་པོ་ཆེ་གི་
ཞལ་ནང་མཆེཝ་གཅིག་ཡང་འདུག་ཟེར་ཞུཝ་ད་རྗེ་སྐུ་བགྲེས་ཀྱིས་ཨིན་
ཇི་མཆེཝ་གེ་ར་བུད་སོ་ཡི་ཟེར་གསུངས་ནུག་གོ། ། ་།
མིམ་ཀ་པཱའི། །
༈ དེ་བསྒང་འབྲུག་བརྒྱུད་འཛིན་གྱི་རྒྱལ་པོ་དང་པ་མི་རྗེ་སྐྱོན་དབང་ཕྱུག་
སྨན་ལྗོངས་རྒྱལ་ཁབ་འདི་ནང་ཆོས་སྲིད་ཀྱི་འཁོར་ལོ་སྒྱུར་ཏེ་བཞུགས་པའི་
སྐབས་གཞོང་སྒར་ཆོ་འདུས་ལས་ཡ་འདི་ལུ་མིམ་ཀ་པཱའི་ཟེར་མི་ཡི་
དམ་སེངྒེ་གདོང་ཅན་གྱི་ཞལ་གཟིགས་མི་སྔགས་ཀྱི་ནུས་མཐུ་ཅན་གཅིག་ཡོདཔ་
མས། ཁོ་ཆོསཔ་ཡང་དག་པ་སྒྲུབ་པ་ལུ་བརྩོན་མི་མི་སེར་ལུ་ཕན་ཐོགས་ཆེ་
དྲག་འབད་ནི་དེ་གིས་ཁོ་གི་ཁྱིམ་ཚ་དེ་ཚུ་ཁོ་ལུ་མ་རངས་པར་སྡོད་དོ་ཡོདཔ་མས།
ཚར་གཅིག་ལུ་མིམ་ཀ་པཱའི་དང་ཁོ་གི་ཁྱིམ་ཚ་ཚུ་ས་མཚམས་ཀྱི་སྐོར་
ལས་མ་འགྲིགས་པར་ག་འདེ་ཅིག་སླབ་རུང་ཁྱིམ་ཚ་ཚུ་ལུ་མིམ་ཀ་པཱའི་གིས་

འབད་མ་ཚུགས་པས། དེ་ལས་མིམ་ཀ་པཱའི་ཡང་མཐའ་རང་སྡུག་སྟེ་བུམ་
ཐང་ལུ་མི་རྗེ་ཨྱོན་དབང་ཕྱུག་སྐུ་མདུན་ཞུ་ཚིག་ཕུལ་བར་འགྱོ་ནི་འབད་ཐག་
བཅད་རྒྱགས་སྐལ་སྒྲིག་སྟེ་ཡ་འདི་ལས་ཐོན་ཏེ་འོང་ནུག། དུས། །
མིམ་ཀ་པཱའི་ཡ་འདི་ལས་འོང་སྟེ་ཉིམ་དག་པ་ཅིག་ལས་ཁྲོམ་སེང་ལ་
དང༌ ཝང་ཐང་ལ་བརྒལ་ཏེ་ཨུ་ར་མ་ལྷོདཔ་ཅིག་ཁར་ལྷོདཔ་ད་སྤང་ཐང་
དགའ་ཏོག་ཏོ་ཅིག་ནང་བོད་གཅིག་ཆ་རོགས་ག་ཡང་མེད་པར་ཁོ་རང་རྐྱངམ་
ཅིག་སྡོད་ནུག་ཟེར་ཨིན་མས། དེ་ལས་ཁོ་ཡང་ངལ་ཅིག་འཚོ་དགོ་འབད་
མནོ་སྟེ་བོད་དེ་གི་སྦོ་ལོགས་ཁར་སྡོད་དེ་ཁུར་ཆ་ཡང་ས་ཁར་བཞག་ནུག། །
དེ་ལས་བོད་ཀྱིས་ཁྱོད་ག་ཏེ་ལས་འོངམ་སྨོ ག་ཏེ་འགྱོཝ་སྨོ ལ་
སོགས་པའི་དྲི་སྨད་རེ་རྐྱབ་ད་བགྲོད་ཀྱིས་བགྲོད་ཀྱིས་འབད་ཁོ་གིས་ཁོ་རང་
དང་ཁྱིམ་ཚ་ཚུ་མ་འགྲིགས་པར་མི་རྗེ་སྐྱོན་དབང་ཕྱུག་ཞབས་སར་ཕྱག་
ཕུལ་བར་འགྱོ་བའི་སྐོར་ལས་དང་མ་འགྲིགས་པའི་གནད་དོན་ཚུ་ཁོ་རང་ལུ་
ཕོགས་རུང་ཕོགས་རོགས་ལུ་ཕོགས་རུང་ཕོགས་ཧིང་འབྲུ་དྭངས་སངས་
འབད་ཞུ་ནུག།
དེ་ཁར་བོད་ཀྱིས་ཡང་ཁོ་ལུ་རོགས་རམ་མཛད་དགོཔ་འབད་ཞུ་སྟེ་
བཤད་ཐོ་རྒྱས་ཏེ་སྡོད་ནུག །མིམ་ཀ་པཱའི་གི་སེམས་ལུ་བོད་ཀྱི་ཞལ་གྱི་གཟི་

བརྗིད་ན་བཟའ་བཞེས་ཐངས་ཞལ་གསུངས་ཐངས་ཚུ་ལྟ་སྟེ་འདི་མི་ཉམས་
ཆུང་ཅིག་འདི་མན་པས་མནོ་ནུག།
ཁོང་གཉིས་བཤད་ཐོ་བཏང་སྟེ་སྡོད་པའི་བར་ན་མི་གཅིག་འོང་སྟེ་
བོད་ཀྱིས་མ་མཐོངམ་འབད་ཁོ་ལུ་ལགཔ་གཉིས་ཆ་རང་མགུ་ཛེ་ཀོ་བཟུམ་འབད་
བཀལ་ཏེ་དེ་དཔོན་ཨིན་ཟེར་བའི་བརྡའ་བསྟན་ནུག །དེ་ལས་མིམ་ཀ་པཱའི་གིས་
ཨ་ཛའི་ཁྱོད་རྒྱལཔོ་ཨིནམ་འདྲ་བས་མན་ན་ཟེར་རྒྱབ་ཁར་ལྟ་སྟེ་ཨུབ་
བཤུས་རྐྱབ་ནུག །བོད་དེ་གིས་ང་རྒྱལཔོ་མན་ཟེར་གསུངས་ནུག །དེ་ལས་
མི་གཅིག་འོང་སྟེ་ཡང་བོད་ལུ་ཞུ་ཞུ་ལགས་ལགས་འབད། གཉིས་འོང་སྟེ་ཡང་
འབད་ཞིནམ་ལས་ག་འདེ་འབད་སྡོད་ཟེར་སླབ་རུང་སྡོད་མ་བཏུབ་པར་མིམ་
ཀ་པཱའི་རྒྱབ་བཤུད་རྒྱབ་བཤུད་རྐྱབ་སྟེ་འདྲོགས་པས་ཟེར་འབྱོག་ཡར་སོ་ནུག།
དེ་བསྒང་མི་རྗེ་ཨྱོན་དབང་ཕྱུག་ཕྱག་ཕྱིད་ཞུ་མི་འཁྱིད་དེ་ཨུ་ར་
ཝང་ཐང་ལ་ཁར་ཤ་བདའ་བར་བྱོན། ཕྱག་ཕྱིད་ཞུ་མི་ཚུ་ཚལ་ནང་ཤ་བདའ་བར་
བཏང་ཞིནམ་ལས་རྒྱལཔོ་ཁོ་ར་སྐུ་རྐྱང་སྤང་ཐང་ནང་སྐུ་ངལ་གནང་སྟེ་
བཞུགསཔ་དང་མིམ་ཀ་པཱའི་འོངམ་ཁ་ཐུག་རྐྱབ་རྐྱབ་ཨིན་མས།
དེ་ལས་མི་རྗེ་སྐྱོན་དབང་ཕྱུག་གིས་མཉམ་ཅིག་ཕྱག་ཕྱིད་ཞུ་སྟེ་ཡོད་
མི་ཨུ་རབ་ཉིམ་རྡོ་རྗེ་ལུ་ཁྱོད་རང་རྟིང་མ་སྡོད་དེ་ད་ལྟོ་ན་ལས་འབྱོག་འགྱོ་མི་
མིམ་དེ་འཚོལ་འཁྱིད་ཤོག །བྱ་དཀར་ལྷོདཔ་ད་གནས་ཚང་ཡང་ཁྱོད་འབད་སར་

བཞག་སྟེ་ཕྱག་དབང་ཁྱིད་ཤོག་ཟེར་བཀའ་གནང་སྟེ་རྒྱལཔོ་སྐུ་འཁོར་
བྱ་དཀར་རྫོང་ནང་བྱོན་སོ་ནུག།
དེ་ལས་འཆང་སྒརཔ་ཉིམ་རྡོ་རྗེ་མིམ་ཀ་པཱའི་འཚོལ་ཏེ་ཁྱིད་སོང་
ཞིནམ་ལས་གནས་ཚང་ཡང་ཁོ་རང་འབད་སར་བཞག། དེའི་ནངས་པ་སྐུ་
མདུན་ཕྱག་དབང་བཙུགཔ་ད་མིམ་ཀ་པཱའི་ཚིག་ཐེངས་ཅིག་ཡང་ཞུ་མི་དགོ་པར་
རྒྱལཔོ་གིས་ཁོ་བདེན་པའི་བཀའ་ཤོག་གནང་སྟེ་ལོག་གཡུས་ཁར་བཏང་ད་
ནུག་གོ། །
སྐར་མ་སྨིན་དྲུག་དང་རྒོད་ཐམ། ་
༈ ཧེ་མ་དར་དཀར་གྱིབ་གསར་ལུ་རྡོ་རྗེ་ཟེར་མི་ཅིག་ཡོདཔ་མས། ཁོ་ཕག་རི་
འགྱོ་ནི་འབད་ཟླཝ་དགུ་པའི་ནང་རྟ་རྒོདམོ་གཅིག་གུ་ཆུམ་འཛར་ཐེག་ཐེག་
བཀལ། ཁོ་རང་རྒྱབ་ཁུར་གཅིག་འབག་འབད་སོང་སྟེ་སྤ་རོ་ཚོང་འདུས་ལུ་ལྷོད་
ནུག། ཁོ་ལུ་ཚོང་འདུས་ལུ་ཧེ་མ་ལས་ངོ་ཤེས་འདྲིས་ཤེས་རྒྱལ་མཚན་ཟེར་
མི་ཅིག་ཡོད་དེ་ཕྲང་ཕྲ་གནསཔོ་ཁོ་འབད་སར་སོང་ནུག།
ཁོང་ལྟོ་ཚང་གཉིས་ཕྱི་རུ་ཆབ་གསང་འབད་བ་ཕྱི་ཁར་འཐོན་འབད་
བཤད་ཐོ་གཏང་སྟེ་སྡོདཔ་ད་རྡོ་རྗེ་མིག་ཏོག་གནམ་ཁར་ལྟཝ་ད་སྐར་མ་སྨིན་
དྲུག་མཐོང་སྟེ་དབའ་ཡེ་ལྟོ་ཚང་རྒྱལ་མཚན་ཁོ་རེད་ཁྱོད་ཀྱི་ནཱ་ལུ་

གནམ་ཁར་སྐརམ་ཚོབ་ཚོབ་འབད་མ་འདྲཝ་ཅིག་འདུག་འདི་ག་ཅི་ཨིན་ན ཟེར་
དྲིསཝ་ད་སྤ་རོཔ་རྒྱལ་མཚན་གྱིས་ཁོ་རེད་ལྟོ་ཚང་རྡོ་རྗེ་འདི་སྐརམ་སྨིན་
དྲུག་ཟེར་མི་འདི་ཨིན། སྐརམ་འདི་རྒྱལ་ཁབ་གཞན་ཁ་ལས་ཉོ་དགོ། སྐརམ་དེ་
རང་གི་གཡུས་ཁ་ཡོད་པ་ཅིན་རྫོང་ཁག་འདི་ནང་འདོད་གཞི་ཆེ། རྫོང་ཁག་དང་
རྒྱལ་ཁབ་གཞན་ཁ་ལས་དགྲ་བྱང་ཕྱད་མི་འཐོན། གལ་སྲིད་ཐོན་རུང་གདོང་
བཟེད་མི་ཚུགས། ལོ་ཕྱུགས་ལེགས། ལྷག་པར་དུ་རང་གི་ཁྱིམ་ནང་ན་ཚ་ཉུང་
ཞིང་འདོད་ཡོན་ལོངས་སྤྱོད་འོང་། རང་གིས་ལཱ་ཚུ་ཚ་ངེར་བཏོན་རྩ་འགེངས་
འབད་བ་ཅིན་བཟའ་ནི་འཐུང་ནི་ཚད་མེད་ཐོན་ཏེ་མི་ཕྱུག་པའི་གཏམ་སྙན་གྲགས་
ཐོན་འོང་ཟེར་སླབ་ནུག།
འདི་འབད་ནི་དེ་གིས་ན་རྙིང་གཞེས་རྙིང་རིན་དངུལ་རྟ་རྒྱབ་གཅིག་དང་
ང་རའི་རྒྱབ་ཁུར་གཅིག་འབད་སྐརམ་སྨིན་དྲུག་དེ་ང་གིས་ཕག་རི་ལས་ཉོ་
སྟེ་འབག་འོང་འོངམ་ཨིན། ང་གིས་སྐརམ་སྨིན་དྲུག་འདི་འབག་འོང་ཞིནམ་
ལས་ཚུར་ང་རང་གིས་གཙོས་པའི་ཁྱིམ་མི་གེ་ར་གིས་ལཱ་ཁུར་ཚུ་ཚ་ངེར་བཏོན་
ཏེ་རྩ་འགེངས་འབད། དུས་ཐོག་ཁར་ཀྲིག་ཀྲི་འབད་བླམ་དཀོན་མཆོག་ཚུ་ལུ་
གསོལ་ཁ་ཕུལ། འཕྲལ་འཕྲལ་རིམ་གྲོ་རེ་འབད་ནི་དེ་གིས་ཁྱིམ་ནང་ན་ཚ་དང་
རྐྱེན་ངན་བར་ཆད་གན་ཡང་མ་བྱུང་། འདི་གིས་མ་ཚད་ང་བཅས་སྤ་རོ་ཆ་འདུས་

ཀྱི་མི་སེར་གེ་ར་ལཱ་འབྱེལ་གན་བཀྲམས་རུང་དང་པ་ལཱ་ལུ་བརྩོན་ཤུགས་
བསྐྱེད། གཉིས་པ་ཕྲ་དང་ཟེར་གྱིས་འབད་གནམ་མེད་ས་མེད་ཡར་དྲག་བཏགས་
ཅི་ཟེར་སླབ་ནུག།
དར་དཀར་གྱིབ་གསརཔ་རྡོ་རྗེ་གིས་དབའེ་ལྟོ་ཚང་འདེ་འབད་བ་ཅིན་
སྐརམ་སྨིན་དྲུག་དེ་ང་བཅས་གཡུས་ཁར་ཡང་ཉོ་སྟེ་འབག་འགྱོ་བ་ཅིན་ལེགས་
ཤོམ་འོང་ནི་ཨིན་མས་ཟེར་སླབ་ད་ཚོང་འདུས་རྒྱལ་མཚན་གྱིས་འདེ་འབད་
བ་ཅིན་སླབ་ནི་ཡོད་ག་ལྟོ་ཚང་ཁྱོད་རའི་ཁྱིམ་ནང་ལེགས་ཤོམ་འོང་པ་མ་ཚད་
དར་དཀར་ཆ་འོག་གི་མི་སེར་ཡོངས་ལུ་རང་ལེགས་ཤོམ་འོང་། འདི་ཁར་དར་
དཀར་མི་སེར་གེ་ར་གིས་ཧེ་མ་ང་བཅས་གཡུས་ཁ་སྐརམ་སྨིན་དྲུག་མེད། གྱིབ་
གསར་རྡོ་རྗེ་གིས་སྤ་རོ་ཚོང་འདུས་ལས་ཉོ་སྟེ་འབག་འོང་ཞིནམ་ལས་ང་བཅས་
ནཱ་ལུ་ལེགས་ཤོམ་འབྱུང་ཡི་ཟེར་ཤུལ་ལས་ཡང་མི་བརྗེད་པར་སླབ་ད་ཁྱོད་རའི་
མིང་གཏམ་ལུ་ཡང་ཧ་ཅང་གིས་ཕན་ཟེར་སླབ་ནུག།
དེ་ལས་གྲུབ་གསར་རྡོ་རྗེ་གིས་ཁོ་རེད་ལྟོ་ཚང་རྒྱལ་མཚན་ད་
འབདན་ཁྱོད་ཀྱི་སྐརམ་དེ་ང་ལུ་བཙོང་གནང་གོང་ག་འདེ་ཅིག་སླབ་འོང་ག་ཟེར་
དྲིསཝ་ད་ཚོང་འདུསཔ་རྒྱལ་མཚན་གྱིས་ཁྱོད་དང་ང་ལྟོ་ཚང་གྲལ་ལས་འཆམ་
ཤོས་ཨིན། ཁྱོད་ཀྱིས་ཉོ་བ་ཅིན་ང་གིས་ག་ཅི་འབད་མི་བཙོང་པ་བཙོང་འོང་།
སྤ་རོ་ལུ་ཚར་གཅིག་ཉོ་སྟེ་བསྐྱེལ་ཞིནམ་ལས་ཕྱི་རུ་ཨ་རྟག་རང་ནཱ་ལུ་ཡང་ཤར་ཏེ་

སྡོད་འོང་། ལྟོ་ཚང་ཁྱོད་ཀྱིས་ཉོ་སྟེ་འབག་ཞིནམ་ལས་ཕྱི་རུ་ཁྱོད་རང་བཞག་ག་
སྟེ་སྡོད་སར་སྐརམ་དེ་ལྷོད་དེ་ཤར་སྡོད་འོང༌། རིན་དངུལ་གྱི་ཐད་ལུ་ཡང་མ་
བཏུབ་དང་མ་འགྲིགསཔ་གན་ཡོད་པ་ལྟོ་ཚང་ནང་དོག་གི་ཚོང་ཨིན་མས།
ཧེ་མ་ང་གིས་ཕག་རི་ལས་ཉོ་བའི་གོང་ཤུལ་གུ་འབད་ཉོ་ཆེ་སྤ་རོ་བར་སྐོར་ཚོ་དྲུག་
ལུ་ཕན་ན་དེ་གིས་རང་བཏུབ་པས། ཁེ་སང་གན་ཡང་དགོ་དད་མེད། རིན་
དངུལ་ངོ་མ་དེ་ང་གིས་ཕག་རི་ལུ་ཆུམ་རྒྱབ་ཁུར་གསུམ་སྤྲོད་ཅི། ད་རིས་འབད་
རུང་ཁྱོད་རའི་རྒྱབ་ཁུར་ཆུམ་དེ་དང་རྟ་རྒྱབ་ཆུམ་ཁུར་གཉིས་ལས་ལྷག་སྟེ་
གཞན་ཕར་སློག་ཚུར་སློག་ག་ནི་ཡང་མེདཔ་འབད་ངེ་གི་སྐརམ་སྨིན་དྲུག་དེ་
ཁྱོད་དང་ཆགས་ཏེ་བཏང་གེ་ཟེར་ཁོང་ལྟོ་ཚང་གཉིས་ཁ་ཚིག་ཆོད་སོ་ནུག། །།
དེའི་ནངས་པ་དྲོ་པ་ཧ་སག་སྟེ་ལོང་ཞིནམ་ལས་གྱིབ་གསར་རྡོ་རྗེ་
གིས་ཆུམ་དོས་གསུམ་སྤ་རོ་ཚོང་འདུསཔ་རྒྱལ་མཚན་ལུ་སྐར་མ་སྨིན་དྲུག་རིན་
དངུལ་འབད་འཇལ། ཁོ་རང་བཞེས་སྒོ་ཟ། རྟ་སྟོངམ་དེ་བདའ་འབད་ཨིན་ཨིན་ར་
འདྲཝ་དཔའ་བཀྱིག་བཀྱིག་འབད་ལོག་སྟེ་དར་དཀར་ནང་བསྐྱལ་ཆེ་ནུག།
གྱིབ་གསར་རྡོ་རྗེ་ཚོང་འདུས་ལས་འོང་སྟེ་ཕྱི་རུ་ཞག་ཝང་འགྱམ་མདོ་
ལུ་ལྷོད་དེ་གནས་པའི་ཁྱིམ་ནང་སྡོད་ནུག། ཕྱི་རུ་ཆབ་གསང་སོང་སྟེ་ངེ་གི་
ཚོང་དེ་ལྷོད་ཅི་ག་མནོ་སྟེ་མིག་ཏོག་གནམ་ཁར་ལྟཝ་ད་སྐརམ་སྨིན་དྲུག་དེ་ཀྲིག་
ཀྲི་འབད་ལྷོད་དེ་ཡོདཔ་མས། ཁོ་བློ་བདེ་སྟེ་བཞག་ཅི་ད་འབདན་ང་གིས་དར་

དཀར་ནང་མིང་ཅིག་བཏོན་གེ་མནོ་ནུག།
དེ་གི་ནངས་པ་དགེ་བསྙེན་ཟམ་ཏོག་ལྷོད་དེ་ཞག་ཕར་སྡོད། ད་རུང་
བློ་མ་བདེ་བར་ཕྱི་རུ་ཉལ་རནམ་ད་ཆབ་གསང་འགྱོ་སྟེ་གནམ་ཁར་ལྟཝ་ད་
སྐརམ་སྨིན་དྲུག་དེ་ཀྲིག་ཀྲི་འབད་ལྷོད་ནུག་ཟེར་ཨིན་མས། དེ་ལས་ཁོ་ལྷག་
པར་དུ་ངལ་རངས་ནུག།
དེ་ལས་ཕར་ལས་སོང་སྟེ་དར་དཀར་ལ་བརྒལ་ཏེ་བྱི་རྟེན་གནས་
བདག་གི་ཁྱིམ་ནང་ཞག་སྡོད་ནུག། དེ་ཚེ་ཡང་ཉལ་རནམ་ད་ཕྱི་ཁར་ཆབ་གསང་
སོང་སྟེ་གནམ་ཁར་ལྟཝ་ད་སྐརམ་སྨིན་དྲུག་དེ་དུ་རུ་རུ་འབད་མཐོང་ནུག།
ད་འདེ་ཅིག་རང་ཨིན་མནོ་ནུག།
དེའི་ནངས་པ་ཞག་དཀར་གླིང་རྫོང་མཁར་སྡོད། དེ་ཚེ་ཡང་སྐརམ་དེ་
ཀྲིག་ཀྲི་འབད་ལྷོད་ནུག་ཟེར་ཨིན་མས། དེ་ལས་དཀར་གླིང་རྫོང་མཁར་ལས་
འོང་པའི་ཚེ་ཁོ་རའི་གཡུས་གྲུབ་གསར་ལྷོད་ནུག །ཁོ་རྟ་སྟོང་མི་སྟོང་འབད་
ལོག་འོང་སར་མཐོང་སྟེ་ཁྱིམ་ནང་གི་ཕམ་སྤུན་མཆེད་གནས་ཚང་ལྟ་ལྟོ་
ཚང་གདང་ར་ཁྱིམ་ཚ་གེ་ར་རྣམ་རྟོག་ལང་སྟེ་མནོ་བསམ་འདེ་འབད་བཏང་
ནུག། ད་འབདན་ཁོ་སྤ་རོ་བཙན་ཏོག་པའི་ཨརཝ་དེ་ཚུ་དང་འཕྱད་དེ་ཅ་ལ་གེ་ར་
ཨཝ་ལུ་ཤོར་སོངམ་འོང་ནི་ཨིན་མས། འདི་འབདཝ་ད་རྡོ་རྗེ་ཁོ་རང་ནི་དཔའ་
ཁྲེང་ཁྲེ་འཛུམ་མདངས་ཤིག་ཤི་ཨིན་མས། གེ་ར་གིས་ཁྱོད་ག་འདེ་འབད་

འབདཝ་སྨོ་ཨརཝ་དང་མ་འཕྱད་ག་ཟེར་དྲིསཝ་ད་རྡོ་རྗེ་གིས་ད་རིས་ང་
གིས་དར་དཀར་ལུང་གསུམ་གྱི་མི་དམང་ཡོངས་ལུ་ཕན་ནི་དང་ལྷག་པར་དུ་
གྱིབ་གསར་གཡུས་ཁར་འདོད་ཡོན་ལོངས་སྤྱོད་སྦོམ་འབྱུང་ནིའི་ཅ་ལ་ཅིག་ཉོ་སྟེ་
འབག་འོང་ཡི་ཟེར་སླབ་ནུག། མ་
དེ་ལས་གེ་ར་གིས་དབའི་ཅ་ལ་འདི་ག་ཏེ་ལས་ཉོ་ཡི ༡ཅ་ལ་དེ་ག་
འདེམ་ཅིག་སྨོ ཀྱེ་ལྟ་གེ་ཟེར་སླབ་ནུག།
ཁོ་གིས་ཅ་ལ་དེ་སྤ་རོ་ཚོང་འདུས་ལས་ངེ་གི་ལྟོ་ཚང་རྒྱལ་མཚན་གྱིས་བོད་
ཕག་རི་ལས་ཉོ་ཉོཝ་ཨིན་མས། ང་གིས་ཁོ་ལས་ཉོ་སྟེ་འབག་འོང་འོངམ་ཨིན་
ཟེར་སླབ་ནུག། །
དེ་ལས་ཁོང་གིས་ཅ་ལ་དེ་མ་འདྲཝ་ཅིག་འོང་ནི་ཨིན་མས་ལྟ་གེ་
ཟེར་སླབ་དང་རྡོ་རྗེ་གིས་ཅ་ལ་དེའི་རིན་དངུལ་ཇོ་བདག་ལུ་སྤྲོད་ཚར་ཞིནམ་ལས་
ཅ་ལ་དེ་རང་གནམ་ཁ་ལས་འོངམ་ཨིན་ད་ལྟོ་ཁྱོད་ཚུ་གིས་མི་མཐོང་། ཕྱི་རུ་
གནམ་ཁ་ལས་སྟོནམ་ཨིན། དེ་བསྒང་ང་གིས་སྟོན་འོང་། ཁྱོད་ཆ་ཁྱབ་ལྟ་མ་
ཕྱི་རུ་ཤོག་ཟེར་ལོག་སྟེ་བཏང་ད་ནུག།
ཁྱིམ་ཚ་ཚུ་ཕྱི་རུ་གནམ་མ་སྲོབ་ཅིག་ལས་ང་བཅས་ཁྱིམ་ཚ་རྡོ་རྗེ་གིས་
ང་བཅས་ལུ་ཕན་པའི་ཅ་ལ་ལེགས་ཤོམ་ཅིག་སྤ་རོ་ཚོང་འདུས་རྒྱལ་མཚན་ལས་ཉོ་

ནུག། ཅ་ལ་དེ་ཕྱི་རུ་གནམ་ཁ་ལས་འོངམ་ཨིན་ལོ་ལྟ་བར་འགྱོ་གེ་ཟེར་
གཅིག་གིས་གཅིག་ལུ་བརྡའ་འབད་དེ་ཁྱིམ་ཚ་གེ་ར་རྡོ་རྗེ་གི་ཁྱིམ་ནང་སྤུངས་
འོང་སྟེ་རྡོ་རྗེ་ད་ཁྱོད་ཀྱི་ཅ་ལ་དེ་ལྟ་གེ་ཟེར་སླབ་ནུག། རྡོ་རྗེ་ཁོ་རང་ཕྱི་ཁར་
ཐོན་ཏེ་གནམ་ཁར་ལྟ་ཞིནམ་ལས་ད་ལྟོ་ཨ་ཙི་ཅིག་མ་ཐོན་པས། དུམ་གྲ་ཅིག་
སྒུག་ད་ལྟོ་རང་ཐོན་འོང་ཟེར་སླབ་ཞིནམ་ལས་གེ་ར་སྒུག་སྡོད་སྡོདཔ་མས།
ད་རུང་ཚོད་ཚོད་ཅིག་ལས་རྡོ་རྗེ་ཁོ་རང་ཕྱི་ཁར་ཐོན་ཏེ་ལྟཝ་ད་སྐརམ་
སྨིན་དྲུག་ཤར་ཏེ་ཡོད་སར་མཐོང་ཞིནམ་ལས་རྡོ་རྗེ་གིས་ད་འབདན་ངེ་གི་ཚོང་
འགངས་ཅན་དེ་གནམ་གྱི་དགུང་ལུ་ཐོན་འོང་ནུག། ལྟ་ཤོག་ཟེར་སླབ་སྟེ་
གེ་ར་མིག་ཏོག་གནམ་ཁར་ལྟཝ་ད་ཁོ་གིས་སྐརམ་སྨིན་དྲུག་བསྟན་ནུག།
གེ་ར་གི་ལེགས་ཤོམ་འབད་རང་ལྟ་ཞིནམ་ལས་ཨ་ཁ་ཁ་རྡོ་རྗེ་
ཁྱོད་བཟུམ་མའི་མི་གོག་སྐྱོ་སྐྱོཝ་རོགས་ཀྱིས་ལྟ་རུང་དར་དཀརཔ་རང་
གིས་ལྟ་རུང་དར་དཀརཔ་རོགས་ཀྱིས་སླབ་དོ་བཟུམ་འབད་མི་གསུམ་འཛོམས་
ས་དར་དཀརཔ་སྐྱོ་ཟེར་མི་དེ་བདེན་རང་བདེན་པས། གནམ་ཁའི་སྐརམ་སྨིན་
དྲུག་དུས་དང་ཕུ་ལས་རང་གནམ་ཁར་ཡོད་མི་སྐརམ་དེ་རིན་དངུལ་སྤྲོད་དེ་ཉོ་
མི་མི་ཁྱོད་བཟུམ་ག་འདེ་ཅིག་ཡོད་ག་སྨོ་ཟེར་བློ་འཕམ་ཏེ་གེ་ར་གིས་ཁོ་
ལུ་བཏུབ་མ་བཏུབ་པའི་ཁ་ངན་ཚིག་ངན་སླབ་ནུག་གོ། ་། །
 འདི་ལས་རྡོ་རྗེ་ཡང་ཡིད་འཕམ། དབུགས་བགམ་སྟེ་ཉལ་ད་ནུག།

ཨིན་རུང་གཉིད་ལོག་མ་ཚུགས་པ་མནོ་བསམ་འདྲཝ་མ་འདྲཝ་ལེ་ཤ་བཏང་
ནུག། ག་འདེ་འབད་རུང་ད་རིས་ཚོང་ཐེངས་གཅིག་གི་གྱོས་སྐོར་དེ་འཛོལ་རུང་
དེ་ལུ་བཅོས་ཐབས་མིན་འདུག། འདི་བ་ཚོང་པའི་མི་ལུ་འབྲེལ་ཧིང་ནི་རྐྱབ་རང་
རྐྱབ་དགོ། རྟིང་མ་སྐབས་ཐོབ་དང་བསྟུན་ཏེ་ལན་རྐྱབ་པ་ཅིན་དྲག་ནི་ཨིན་
མས་མནོ་སྟེ་ཁོ་རང་གི་བློ་ཁོག་ཁོ་རང་གིས་བཙུགས་ཏེ་རོགས་ཀྱི་གདོང་
ཁར་དཔའ་ཡུད་ཡུད་འབད་སྡོད་ནུག། །
ན་ལ་གྱི བ་གསར་རྡོ་རྗེ་ད་རུང་ཚོང་ལུ་འགྱོཝ་ད་ཨ་རྟག་ཧ་ལུགས་འབད་
སྤ་རོ་ཚོང་འདུས་རྒྱལ་མཚན་འབད་སར་སོང་གནསཔ་ཁོ་འབད་སར་སྡོད། ཨ་
རྟག་བཟུམ་འབད་དགའ་གཏམ་སྐྱོ་གཏམ་གྱི་བཤད་ཐོ་བཏང་སྟེ་སྡོད་དོ་ཡོདཔ་
མས། ཚོང་འདུས་རྒྱལ་མཚན་ཡང་རྡོ་རྗེ་གིས་ཁ་སངས་ཧིང་སངས་འབད་
སྡོད་ནི་དེ་གིས་བློ་མ་བདེཝ་གན་ཡང་མ་བྱུང་པས། དེ་སྦེ་སྡོད་པའི་བར་ན་ཚར་
གཅིག་ལུ་སྤ་རོ་ཚོང་འདུསཔ་རྒྱལ་མཚན་ཡང་རྡོ་རྗེའི་རྟ་ལུ་སེམས་ཤོར་ཏེ་ཡང་
ཡེངས་ཅིག་གི་བར་ན་གྱིབ་གསར་རྡོ་རྗེ་ལུ་ཨ་ཁོ་རེད་ཁྱོད་ཀྱི་རྟ་དེ་རིགས་
ལེགས་ཤོམ་གཅིག་འདུག། ང་ལུ་རྒོད་ཐམ་གསུམ་དེ་ཅིག་མི་ཐོབ་ག། རིན་
དངུལ་མ་ཕམ་པར་བྱིན་འོང་ཟེར་དྲིསཝ་ད་གྱིབ་གསར་རྡོ་རྗེ་སེམས་ཁར་
ད་རིས་འབདན་ཨིན་མས། ང་གིས་ལན་སྤྲིན་ཧང་ཧ་ཅིག་རྐྱབ་གེ། ཧེ་མ་ཁོ་གི་
སྐརམ་སྨིན་དྲུག་དེ་གིས་ང་གཡུས་ཁར་བློ་རང་བཙོངས་ཡི་མནོ་སྟེ་རྡོ་རྗེ་གིས་

ཁ་ཧེན་ཏོང་ཏོ་འབད་ཨ་ལྟོ་ཚང་རྒྱལ་མཚན་རྒོད་ཐམ་འདི་ང་བཅས་གཡུས་
ཁ་ག་འདེ་དགོ་དགོ་འཐོབ་རིགས་ཡང་བཟང་དྲག་ཨིན། འདི་འབདཝ་ད་
འཚོལ་བའི་བསྒང་ལས་རིན་དངུལ་མ་སྤྲོད་པ་ཅིན་འཚོལ་མི་མང་དྲག་སྟེ་
ཧེ་མ་ཁ་བཟེད་རུང་ལེན་པ་འགྱོ་བའི་བསྒང་ལས་རོགས་ཀྱིས་བདའ་ཆེ་འོང་།
རིན་དངུལ་སྦོམ་མགྱོགས་པ་སྤྲོད་མི་དེ་གི་ཐང་ཁ་ཨིན། ལྟོ་ཚང་ཁྱོད་ར་རྒོད་ཐམ་
དགོ་བདེན་བདེན་འབད་བ་ཅིན་ཟླཝ་བཅུ་གཅིག་པའི་ཚེས་བཅུ་ཐམ་ལུ་ང་བཅས་
དར་དཀར་ཚེས་བཅུ་དང་ཟླཝ་བཅུ་གཉིས་པའི་ནང་ལོ་གསར་ཨིན་ང་བཅས་
དར་དཀར་པའི་དགའ་སྟོན་ཡོད་ན་མེད་ན་དེ་གཉིས་ཨིན་དེ་གཉིས་སྟབས་ག་བདེ་
ལུ་ཤོག་ང་ཡང་དར་དཀར་རྫོང་ནང་སྡོད་འོང་། རྒོད་ཐམ་གྱི་རིན་དངུལ་གཡུས་
ཁར་ཏིག་རུབ་ཁལ་གསུམ་ལས་ཡང་ཆག་རྩ་ལས་མེད། དེ་ད་ལྟོ་ང་ལུ་གནང་།
ང་གིས་ཇོ་བདག་ལུ་སྤྲོད་དགོ་ཟེར་སླབ་ནུག།
ལས་རྒུད་པའི་ཉི་མ་དབང་པོ་ཉམས་ཟེར་སླབ་དོ་བཟུམ་འབད་
ཚོང་འདུསཔ་རྒྱལ་མཚན་ཧེ་མ་ཁོ་རང་གིས་རྡོ་རྗེ་ལུ་མགུ་སྐོར་རྐྱབ་མི་ལཱ་དེ་དཔྱད་
རི་མེད་པར་སྤ་རོ་པའི་ལོ་འབག་ཐལ་ཞིནམ་ལས་ཟླཝ་བཅུ་གཅི་པའི་ཚེས་བཅུ་
ཐམ་ལུ་དར་དཀར་ཚེས་བཅུ་མཇལ་བར་འོང་ནི་དུས་བཏབ་རྐྱབ། རྒོད་ཐམ་
གྱི་རིན་དངུལ་ཡང་རྡོ་རྗེ་གིས་ག་སླབ་དོ་བཟུམ་འབད་སྤྲོད་དེ་བཏང་ད་ནུག། །
སྤ་རོ་ཚོང་འདུསཔ་རྒྱལ་མཚན་ཡང་རྒོད་ཐམ་ལེན་ནི་དང་དར་དཀར་

ཚེས་བཅུ་མཇལ་ནི་སྒྲིག་འཇག་འབད་ལམ་དབང་འདུས་ཕོ་བྲང་བརྒྱུད་དེ་ཟླཝ་
བཅུ་གཅིག་པའི་ཚེས་བཅུ་ཐམ་ལུ་ཀྲིག་ཀྲི་འབད་དར་དཀར་རྫོང་ལུ་ལྷོད། གྱིབ་
གསར་རྡོ་རྗེ་ཡང་ཁོ་སྒྲུག་སྡོད་དེ་ད་རུང་ཁོ་གཉིས་འཕྱད་དེ་ཧེ་མ་བཟུམ་འབད་
འཆམ་ཏོག་ཏོ་འབད་སྡོད་དེ་དར་དཀར་ཚེས་བཅུ་གྲོལ་ཞིནམ་ལས་རྡོ་རྗེ་གི་
གཡུས་ཁར་ཡར་སོ་ནུག། །
དེ་ཚེ་ཕྱི་རུ་གནམ་བསྲོ་རནམ་ད་གྱིབ་སར་ལྷོད། ཕྱི་རུ་ལྟོ་ཟ་འབད་
ཉལ་རནམ་ད་ཚོང་འདུསཔ་རྒྱལ་མཚན་གྱིས་ང་གཡུས་ཁ་ལས་འོང་སྟེ་
ཉིམ་ལེ་ཤ་ཡར་སོ་ཡི་ད་ནངས་པ་གཡུས་ཁ་ལོག་ནི་ཨིན། ཁྱོད་ཀྱིས་རྒོད་ཐམ་
ཚུ་ཀྲིག་ཀྲི་འབད་བཞག་ཡོད་ག་ཟེར་དྲིསཝ་ད་གྱིབ་གསར་རྡོ་རྗེ་གིས་འདི་
ཚུ་ཀྲིག་ཀྲི་འབད་བཞག་ཡོད། འདི་བ་ལྟོ་ཚང་ཁྱོད་རང་རི་གཡུས་ཁ་ནམ་ཡང་
མི་ལྷོད་པ་ནངས་པ་སྐུ་ངལ་གནང་སྟེ་བཞུགས་འབད་གནངས་ཚེ་བྱོན་པ་ཅིན་
དྲག་ཟེར་སླབ་ད་ཚོང་འདུསཔ་རྒྱལ་མཚན་གྱིས་ནཱ་སྡོད་ནི་འདི་དགའ་ཡི་
འདི་འབདཝ་ད་ཉིམ་ལེ་ཤ་སོང་སྟེ་སེམས་ཚབ་མས་འདི་བ་ང་ནངས་པ་རང་
འགྱོ་གེ་ཟེར་སླབ་ནུག། རྡོ་རྗེ་གིས་ཁྱོད་སེམས་འཚབ་པ་ཅིན་ཨིན་མས།
ནངས་པ་འབྱོན་ནི་མས་ཟེར་ལྟོ་ཚང་གཉིས་ཆ་རང་ཉལ་ད་ནུག།
དེའི་ནངས་པ་རྡོ་རྗེ་གི་ཨམ་སྲུ་དྲོ་པ་ཧ་ལས་ལོང་སྟེ་བཞེས་སྒོ་འབད་
དེ་ལྟོ་དང་ཇ་ཚུ་ཀྲིག་ཀྲི་འབད་ཚུདཔ་ད་ཚོང་འདུས་རྒྱལ་མཚན་ཡང་ལོང་ནུག།

ཁོ་ལོང་སྟེ་ཆབ་གསང་སོང་ཁ་ལག་འཁྱུ་ཞིནམ་ལས་སྟེང་གུ་ལས་སྒོ་ཁར་
ལྟཝ་ད་རྒོད་ཐམ་ཚུ་མ་མཐོང་པས། ང་གི་ལྟོ་ཚང་གིས་རྒོད་ཐམ་ཚུ་ཀྲིག་ཀྲི་
འབད་བཞག་ཡོད་ཟེར་སླབ་མས་ནཱ་མིག་གིས་མཐོང་སར་ནི་མིན་འདུག་ག་
ཏེ་བཏགས་ཏེ་བཞག་ཡོདཔ་ཨིན་ན་མནོ་སྟེ་ལོག་ནང་ན་འོང་སྟེ་ལྟོ་ཚང་རྡོ་རྗེ་ལུ་
དྲིས་ཝ་ད་ལྟོ་ཚང་རྡོ་རྗེ་གིས་དང་ཕྱི་རུ་ཁྱིམ་ནང་སྡོད་མི་ཚུ་གིས་སྒོ་ཁ་མ་
བཞགཔ་མས་ད་ལྟོ་རང་སྒོ་ཁ་ཐོན་འོང་། འདི་བ་འཛརཝ་ཚུད་སོ་ནུག་ཧེ་མ་
འཛརཝ་བཞེས་ད་ཟེར་འཛརཝ་དྲངས་ནུག། འདེ་ཅིག་གི་བར་ན་ཨམ་སྲུ་དེ་གིས་
ལམ་ཁར་འབག་ནིའི་ལྕོམ་འཛར་བཅིངས་ཏེ་ཚུད་སོ་ནུག། །
དེ་ལས་རྡོ་རྗེ་གིས་ད་ལྟོ་ཚང་འགྱོ་ནིའི་ཅ་ལ་བསྒྲིག་གེ་དེ་ལས་སྒོ་
ཁ་རྒོད་ཐམ་གདམ་ཁ་རྐྱབ་པ་འགྱོ་གེ་ཟེར་སླབ་སྟེ་ཁོང་གཉིས་ཆ་རང་སྒོ་ཁ་
ཐོན་སོ་ནུག །སྤ་རོཔ་རྒྱལ་མཚན་གྱིས་ཕར་ཚུར་ག་ཏེ་ལྟ་རུང་རྒོད་ཐམ་མ་མཐོང་
ཞིནམ་ལས་དབའེ་ལྟོ་ཚང་རྒོད་ཐམ་མིན་འདུག་ག་ཏེ་ཡོདཔ་སྨོ་ཟེར་དྲིས་
ནུག། །
1གྱིབ་གསར་རྡོ་རྗེ་གིས་ཨ་ལྟོ་ཚང་དགོངས་པ་མ་ཁྲེལ་ཅིག་ང་
གིས་རྒོད་ཐམ་ཚུ་འབོ་གེ་ནུམ་ཟེར་སླབ་སྟེ་དེ་འཕྲོ་ལས་ཨམ་སྲུ་ལས་གེ་ཟ་
ཕུད་ཏེ་གང་ལེན་པའི་འཕྲོ་ལས་ཏིག་ཏིག་ཏིག་ཏིག་ཟེར་འབོ་པའི་
བསྒང་ལས་བྱ་ཐམ་ཐིག་ཚད་མེདཔ་ཅིག་ཡར་ལས་འཕུར་མར་ལས་འཕུར་

ཏེ་སྒོ་ཁར་ཟནམ་སྒྲོམ་ཟ་བར་ཐོན་འོང་ནུག།
དེ་ལས་རྡོ་རྗེ་གིས་ད་ལྟོ་ཚང་ཁྱོད་རང་གདམ་ཁ་གནང་ནི་རང་ཨིན་
ངེ་གི་རྒོད་ཐམ་ཚུ་གེ་ར་ནཱ་ལུ་སྤུངས་ཆེ་ཡི་ཁྱོད་རང་ག་ཐུགས་མཉེས་མི་དེ་
བཞེས་ནི་རང་ཨིན་ཡང་ན་ང་གིས་བཟུང་སྟེ་ཕུལ་ག་ཟེར་སླབ་ནུག། །
ལྟོ་ཚང་རྡོ་རྗེ་གི་རྒོད་ཐམ་ཚུ་མཐོང་སྟེ་ལྟོ་ཚང་རྒྱལ་མཚན་ཙིགཔ་ཟ་སྟེ་
ཁོ་རེད་ལྟོ་ཚང་རྡོ་རྗེ་ཁྱོད་ཀྱིས་ང་ལུ་འདེ་ཚུན་ཚོད་ཀྱི་ཚོད་མ་ལྟ་ང་ལུ་དགོ་ནི་རྟ་
ཡི་རྒོད་ཐམ་ཨིན། ཁྱོད་ཀྱིས་ང་ལུ་བྱ་ཐམ་སྤྲོད་ནི་རྩིས་རྐྱབ་མས། འདེ་ཚུན་ཚོད་
མི་མེད་མ་བཟོ་ཟེར་སླབ་ནུག།
གྱིབ་གསར་རྡོ་རྗེ་གིས་དབའི་ལྟོ་ཚང་འདེ་འབད་ཙིགཔ་ཟ་མི་དགོ།
ང་བཅས་དར་དཀར་ལུང་གསུམ་ལུ་ཁྱོད་ཀྱིས་རྒོད་ཐམ་ག་ཏེ་འཚོལ་རུང་འདི་
ལས་ལྷག་པའི་རྒོད་ཐམ་མི་ཐོབ། ཁྱོད་རང་ཡི་མ་ཆེས་ན་ཚར་གཅིག་གཡུས་
སྐོར་སོང་སྟེ་འཚོལ་ཏེ་ལྟ་མས། མ་གཞི་ང་བཅས་ལྟོ་ཚང་གཉིས་ཀྱི་ལཱ་དེ་
ཕར་ཕར་གྱི་གཏམ་དང་ཚུར་ཚུར་གྱི་ལན་ཨིན། ངེ་གི་སྐརམ་སྨིན་དྲུག་དེ་ཡང་
དང་ཕྱི་རུ་འཛུལ་ཞིནམ་ལས་ད་ལྟོ་འཐོན་ནི་མིན་འདུག། དེ་ལྟོ་ཚང་ཁྱོད་ཀྱིས་
ང་ལུ་བཙོངས་བཙོངསམ་ཨིན་མན་ན་ཟེར་སླབ་ནུག།
དེ་ལས་སྤ་རོ་ཚོང་འདུས་རྒྱལ་མཚན་ཡང་ཨ་ཟེར་སླབ་པ་སྐད་
མེད་ཚིག་གིས་རྡུགས་ཏེ་ཧེ་མ་རྡོ་རྗེ་ལུ་གཟོགཔ་འབད་མི་དེ་ཡང་བསྐྱར་དྲན་པ་

ལྷོང་སྟེ་ལྟོ་ཚང་རྡོ་རྗེ་ལུ་ལྟ་སྟེ་ད་ཁྱོད་བདེན་པས། ང་གིས་འཛོལ་སོ་ནུག་
ཟེར་སླབ་སྟེ་གདོང་སྤྱིན་ཡེར་ཡེ་འབད་གདོང་བཙུག་བདའ་ནི་གན་ཡང་མེད།
རྒྱབ་ཁར་རྒྱབ་ཁུར་ཅིག་ཡང་འབག་ནི་མེད་པར་ཁ་འཐེན་སླབ་པར་སོང་སོངམ་
བཟུམ་འབད་ལོག་སྟེ་སྤ་རོ་ལུང་པ་ཡར་སོ་ནུག་གོ། །
ལྕམ་མཁར་པའི་ལེགས་ས། །
༈ ཧེ་མ་བུམ་ཐང་ལྕམ་མཁར་ལས་ཨཔ་ཅིག་ག་རི་སྤང་ནང་ནོར་འཚོ་
སྟེ་སྡོད་སྡོདཔ་མས། ཉིམ་འཛར་གང་ཕྱི་སིའུ་ཅིག་ཁར་གཞུང་ལམ་བདའ་སྟེ་
བོད་ཅིག་འགྱོ་འགྱོཝ་མས། བོད་དེ་བགོ་ལ་བུམ་ཐང་དམར་ཁྲ་ཅིག་གྱོན།
ལག་རྒྱན་མཐོ་གང་སྐྱ་སི་སི་འབད་སློག །དཔའ་རྟགས་ཧོ་ཤིང་ཅནམ་ཅིག་ཨུ་པར་
སྐེ་སྐེ་རྐྱབ་འབད་ལག་པ་གིས་མགུ་གཞོང་། དོདཔ་སྦྱར་བཟོ་བཟོ། མིག་
ཏོག་རེ་ཙོ་གཡས་ཁ་ཐུག་ལྟ། རེ་ཙེ་གཡོན་ཁ་ཐུག་ལྟ་འབད་འགྱོ་ས་མཐོང་ནུག།
དེ་ལས་ནོར་རྫི་དེ་གིས་ཆིད་ལེགས་ས་ཟེར་བུམ་ཐང་པའི་ཁ་
ནང་སླབ་སླབ་མས། བོད་དེ་སྐད་དེ་གོ་སྟེ་ནོར་རྫི་ལུ་ཚར་གཅིག་ལྟ་འབད་ཡར་
སོ་ནུག །ཨ་ཙི་ཅིག་འགྱོ་ཞིནམ་ལས་ད་རུང་ནོར་རྫི་འགྱིམ་སྟེ་ཚར་གཅིག་ལྟ་
འབད་གཞུང་ལམ་བདའ་སྟེ་མ་འགྱོ་བར་ནོར་རྫི་འགྱིམ་ཏེ་འོང་ནུག།

ནོར་རྫི་དེ་ཡང་ད་ང་གིས་འབྲེལ་མེད་པ་ལེགས་ས་ཟེར་སླབ་སྟེ་
ཁོ་ལུ་ཕོགས་ཕོགསཔ་མས། ད་ཁོ་གིས་ཧད་བཏགས་ཅིག་འཚོལ་འོང་མནོ་ནུག།
ཨིན་རུང་ནོར་རྫི་གིས་བྱིད་སྐོར་རྐྱབ་སྟེ་བོད་དེ་ཁོ་གི་སྦོ་ལོགས་
ལྷོད་རནམ་ད་ཁོ་རའི་སྦོ་ལོགས་ཡོད་མི་བ་དེ་ལུ་ལྟ་སྟེ་ཆིད་གཡའ་
ལེགས་ས་ཟེར་བ་དེ་ཕར་བདའཝ་ད་བོད་དེ་ཡང་ཁོ་གི་གདོང་ལུ་ཧམ་ཐལ་
ཐལ་འབད་ཨ་ཙི་ལྟ་སྟེ་ལོག་ཡར་སོ་ནུག །དེ་ཚེ་ནོར་རྫི་གིས་གནས་སྐབས་ཅིག་
མ་འགྱིར་བ་ཅིན་བོད་ཀྱིས་ཁོ་དགའ་མེད་སྐྱིད་མེད་ཅིག་བཟོ་ནི་ཨིན་མས།།
ཚེ་ཚད།
༈ དང་ཕུག་འཇིག་རྟེན་ན་ཚེ་ཚད་ངེས་པ་མེད་པར་སྡོད་པའི་སྐབས་ཉིམ་
ཅིག་དཀོན་མཆོག་གིས་དེ་སྦེ་ཚེ་ཚད་ངེས་པ་མེད་པ་མི་བཏུབ་པས། ཚེ་ཚད་
ཅིག་བཟོ་དགོ་པས་ཟེར་ཐུགས་བསམ་བཞེས་ཏེ་མི་དང་སེམས་ཅན་རྒྱུ་བའི་
རིགས་ཅན་ཚུ་གེ་ར་ཚར་ཅིག་འཛོམས་དགོཔ་འབད་བཀའ་གནང་གནངམ་
ཨིན་མས། །
དེ་བསྒང་དང་པ་རང་མི་ལྷོད་དེ་ཕྱག་དབང་བཅར། དེ་ལས་སེངྒེ་
ལྷོད། དེ་ལས་བོང་ཀུ། རོ་ཁྱི་དང་བྱ་འུག་པ་ཚུ་ལྷོད་ལྷོདཔ་ཨིན་མས། འདི་

ཚུ་གེ་ར་འཛོམས་ཞིནམ་ལས་དཀོན་མཆོག་གིས་ཁྱོད་ཆ་ཁྱབ་ནཱ་ཤོག་ཟེར་
གསུངས་མི་དེ་ཚེ་ཚད་བཟོ་ནི་འབད་ཨིན། ཚེ་ཚད་གཏན་བརྟན་མེད་པ་ཅིན་
ཤི་མ་རནམ་ལས་ཤི་ནི་དང་རྒས་ཏི་ཤི་རན་རུང་མ་ཤི་བར་སྡོད་མི་གཉིས་ཆ་
རང་སྡུག་བསྔལ་གྱི་གཞི་ཨིན་མས། འདི་སྦེ་ནི་དེ་གིས་ཚེ་ཚད་བཟོ་བ་
ཅིན་འཇིག་རྟེན་གྱི་ལ་བྱ་སྟབས་བདེ་བའི་གུ་རྒས་པའི་སྡུག་བསྔལ་མྱོང་མི་དགོ་
པས། འདི་ལས་བརྟེན་ཏེ་ད་རིས་ལས་ཆེ་ཆུང་དྲག་ཞན་མེད་པར་གེ་ར་ཚེ་
ཚད་ལོ་ཁལ་ཕྱེད་དང་གཉིས་རེ་བཟོ་ཡི་ཟེར་བཀའ་གནང་ནུག།
དེ་ལས་དང་པ་རང་མི་གིས་ཡར་ལོང་སྟེ་ལོ་ཁལ་ཕྱེད་དང་གཉིས་
གནམ་མེད་ས་མེད་ཐུང་པས་ང་བཅས་ཚེ་ཚད་ལོ་ཁལ་ལྔ་བཟོ་གནང་ཟེར་ཞུ་
ནུག།
1༡༡ དེ་ལས་སེངྒེ་གིས་ང་བཅས་ལུ་ལོ་ཁལ་ཕྱེད་དང་གཉིས་ཡང་རིང་
པས། དེ་བ་ཁལ་གཅིག་བཟོ་སྟེ་བཀའ་དྲིན་བསྐྱང་། ང་བཅས་ལུ་ལཱ་ནི་གནམ་མེད་
ས་མེད་གན་ཡང་མེད། ཚེ་རིང་རུང་སེམས་ཅན་གཞན་བསད་དེ་ལས་བསགས་
པའི་རྒྱུ་ཅིག་ལས་འགལ་ཏེ་གཞན་གན་ཡང་མེད་ཟེར་ཞུ་ནུག།
དེའི་ཤུལ་ལས་བོང་ཀུ་གིས་སྐད་ཐེངས་མ་ཅིག་ཤུགས་འབད་རྐྱབ་
ཞིནམ་ལས་དཀོན་མཆོག་རིན་པོ་ཆེ་ང་ནི་ཚེ་ག་འདེ་ཅིག་རང་རིངམ་གནང་རུང་
ང་རང་ལུ་ཕན་པའི་ལཱ་ནི་གན་ཡང་འབད་ནི་མེད། འབད་ཚད་གཅིགཔོ་

རོགས་ཀྱི་ལཱ་རང་ཨིན། འདི་སྦེ་ནི་དེ་གིས་ཚེ་ག་འདེ་ཅིག་རིང་རུང་ཁུར་ཆ་
འབག་སྟེ་འུ་སྡུག་ཐང་ཆད་པའི་རྒྱུ་རང་ཨིན། དེ་བ་ཚེ་ཐུང་སིའུ་འབད་ཤི་བ་ཅིན་
ཁེ་སང་ཨིན། ང་བཅས་ཚེ་ཚད་ལོ་བཅོ་ལྔ་ལས་ལྷག་སྟེ་མི་ཞུ་ཟེར་ཞུ་ནུག།
དེ་ལས་རོ་ཁྱི་གིས་ང་ནི་ལཱ་སྦོམ་ཟེར་ཤུགས་ཅན་ཅིག་གན་ཡང་འབད་
མི་དགོ །དེ་དང་བསྟུནམ་འབད་ཟ་ནི་ཡང་འདི་ཟེར་ཐོབ་ནི་མེད། ཁ་དལ་ལུས་
དལ་འཚམས་ཅིག་ཨིན། སྡུག་ཤོས་རང་ནུབ་མོ་སྒོ་སྲུང་ནི་དེ་ཨིན། ང་བཅས་
ལོ་ཚད་བཅུ་ཐམ་དེ་ཅིག་གནང་ན་བཀའ་དྲིན་ཆེ་བས། དེ་ལས་རིང་རུང་
རྒས་ཏེ་སྒོ་སྲུང་མི་ཚུགས། ལྟོ་ཡང་ཐོབ་ནི་ལཱ་ཁག་འོང་ཟེར་ཞུ་ནུག།
དེ་ལས་བྱ་འུག་པ་གིས་ང་ནི་ལཱ་མེད་ལྟོ་མེད་གཉིད་ལུ་ཟན་ཟེར་
སླབ་དོ་བཟུམ་ཨིན། ལཱ་ག་ནི་ཡང་མེད་ས་ལྟོ་ཡང་གན་ཡང་མེད། ཟ་རུང་
རོགས་ཟ་ས་ལྟ། འབད་རུང་རོགས་འབད་སར་ལྟ་སྟེ་སྡོད་ནི་ཅིག་རང་ཨིན།
ཤི་རུང་གསོན་རུང་བྱུང་ཁུངས་ག་ནི་ཡང་མེད། འདི་འབད་ནི་དེ་གིས་ལོ་ཚད་
ལྔ་དེ་ཅིག་གནང་རུང་མ་བཏུབ་མེད་ཟེར་ཞུ་ཞུཝ་མས། སེམས་ཅན་གཞན་ནི་
འཛོམས་རུང་གན་ཡང་ཞུ་མ་ཚུགས་པར་ལུས་སོ་ནུག། མ་
དེ་ལས་དཀོན་མཆོག་གིས་འདེ་སྦེ་བ་ཅིན་ཁྱོད་ཆ་ཁྱབ་གེ་ར་ལུ་
རང་གི་བློ་འདོད་བཟུམ་འབད་ཚེ་ཚད་བཟོ་གནང་ཡི་ཟེར་གསུངས་ཏེ་
འཛོམས་འདུས་ཁ་འགྱེལ་སོ་ནུག་གོ། ། །

གེབ་དོང་ཅནམ།
༈ ཧེ་མ་ཨུ་རྫ་རོང་པ་ཅིག་བཀྲ་ཤིས་སྒང་ཚེས་བཅུ་མཇལ་བར་སོང་
སོངམ་མས། ཕྱི་རུ་འཚམས་ཅིག་ཁར་ཆབ་གསང་རྒྱསཔ་གང་སྟེ་དྲེགས་མ་
ཚུགས་པར་ག་ཏེ་འཚོལ་རུང་གསང་སྤྱོད་འཚོལ་མ་ཐོབ་པས། ཨ་ཙི་ཅིག་ལས་
ཁྱིམ་ཅུང་ཅིག་མཐོང་སྟེ་དེ་སྒོ་ཕྱེས་ཏེ་ལྟཝ་ད་གེབ་བཟུམ་རྩིག་རྩིགཔ་སྟེང་
ལུ་དོང་ཡོད་མི་ཅིག་མཐོང་སྟེ་ནཱ་གི་མི་ཚུ་ཉམས་དགའ་མི་དགའ་ཆབ་གསང་
ཡང་གེབ་གུ་འཛེགས་ཏེ་འབདཝ་མས། ང་ཡང་ཁོང་བཟུམ་འབད་ཨ་བ་ཅིག་གཏང་
དགོ་པས་མནོ་སྟེ་གེབ་དེ་ཁར་འཛེགས་ཞིནམ་ལས་དོང་ནང་ཨ་བ་བཏངམ་ད་
ཧེ་མ་ཆུ་འཐོན་ཏེ་ཐེའུ་ཐེའུ་ཟེར་མེ་ཡི་དྲོད་གཅིག་ཡང་འཐོན་ནུག། དེ་
ལས་ཨ་བ་བཏངམ་ད་མེ་འབར་ཏེ་ཨ་བུག་ཡང་འཚིག་སག་ས་འབད་དེ་
ཆབ་གསང་རྒྱསཔ་ལེགས་ཤོམ་ཅིག་འབད་མ་ཚུགས་པས།
དེ་ལས་ཨུ་རྫ་རོང་པ་དེ་ཁོང་གི་གསང་སྤྱོད་འདི་འབདན་མ་འདྲཝ་
ཅིག་རང་འདུག །གཏའ་མ་ཨ་ཙི་འབད་བ་ཅིན་ཨ་བུ་ཡང་མེ་འཚིག་ནི་ཨིན་
མས། འདི་བ་ག་ལྷོད་བཏང་པ་དྲག་ནི་ཨིན་མས་མནོ་སྟེ་ཁྱིམ་ཆུང་ནང་ན་གྱི་
ཁུག་ནང་ཨ་བ་བཏང་སྟེ་ཡར་སོ་ནུག།
ཁོ་གིས་ཨ་བ་བཏང་མི་གེབ་དོང་ཅན་དེ་དམང་ཐབ་ཨིན་མས། ཁོ་

གིས་དམང་ཐབ་གུ་འཛེགས་སྟེ་ཐབ་ཀྱི་དོང་ནང་ཨ་བ་བཏང་བཏངམ་ཨིན་མས་
སྨྲ་རེད།། ༎
ཆུ་དང་ཨོམ།
༈ ཧེ་མ་ཨོམ་དང་ཆུ་གཉིས་ལྟོ་ཚང་འཆམ་ཏོག་ཏོ་འབད་སྡོད་སྡོདཔ་
ཨིན་མས། གཅིག་ཁར་བླ་བསྲེས་པ་ཅིན་ཆུ་དང་ས་རྡོ་བཟུམ་མན་པར་ཁོང་
གཉིས་སོ་སོར་ཕྱེས་མི་ཤེས་དོ་ཡོདཔ་མས། ཚར་གཅིག་ལུ་ཨོམ་གྱིས་ཆུ་ལུ་ལྟ་
སྟེ་དབའི་ལྟོ་ཚང་ཁྱོད་རང་སོ་སོར་འབད་སྡོདཔ་ད་ཁྱོད་ལུ་རིན་ཐང་སྦོམ་
མེད་རུང་ང་དང་མཉམ་ཅིག་བླ་བསྲེས་པའི་བསྒང་ལས་ངེ་གི་རིན་ཐང་བཟུམ་
ཅིག་ཁྱོད་ལུ་ཡང་བརྩིསཝ་ཨིན་ཟེར་སླབ་ནུག། །
དེ་ལས་ཆུ་གིས་ཨིན། ང་གི་རིན་ཐང་སྦོམ་ཆུང་ཁྱོད་ལས་བརྟེན་ཏེ་
ཨིན། ང་རང་རྐྱངམ་ཅིག་ལུ་ཁྱོད་ཀྱི་རིན་ཐང་བཟུམ་ཅིག་མེད། འདི་འབད་ནི་
དེ་གིས་འཇིག་རྟེན་ནང་མཐུན་ལམ་ཆེ་ཤོས་ཀྱི་དཔེ་ཆུ་དང་ཨོམ་ལྟ་བུ་ཟེར་
ང་བཅས་གཉིས་ལུ་ཆ་བཞགཔ་ཨིན། །
འདི་འབདཝ་ད་ཁྱོད་ཀྱི་ཞོར་ལས་ང་རིན་ཐང་སྦོམ་འགྱོ་དོ་བཟུམ་
འབད་དེ་གི་དགའ་ཚོར་ང་གིས་ཡང་ཁྱོད་ལུ་འབད་དོ། ཁྱོད་ལུ་སླབ་པ་ཅིན་
ང་བཅས་གཉིས་ཐབ་ཁར་བཀལ་ཏེ་བསྐོལ་བའི་སྐབས་ཧེ་མ་ག་འདེ་དྲག་དྲག་ང་

སྐམ་ཨིན། དེ་ལས་བགྲོད་ཀྱིས་འབད་མཐའ་མཇུག་ལུ་ཁྱོད་སྐམ་ཨིན།
གཉིས་ཆ་རང་འགྲན་འདྲ་རང་སྐམ་པ་ཅིན་ང་མ་སྐམ་ལས་ཁྱོད་འཚིགས་ཡར་
འགྱོ་འོང་། དེ་གིས་འབད་ཁྱོད་མ་འཚིག་པའི་ཧེ་མ་ང་རང་སྐམ་ཨིན་ཟེར་
ཨིན་མས།། །་
བུ་དྲུག་གི་ཁ་ཆེམས། །
༈ ཧེ་མ་གཡུས་ཚན་ཅིག་ནང་ཕོ་མོ་བཟའ་ཚང་གཉིས་ཡོདཔ་ཨིན་མས།
ཁོང་གཉིས་ཨ་ལུ་སྐྱེས་ཚད་བུ་རང་སྐྱེས་ཏེ་བུ་དྲུག་སྐྱེས་ནུག །བུ་ཆུང་ཤོས་
དེ་ལོ་གསུམ་བཞི་ཙམ་ལས་ཨའི་ན་སྟེ་སྨན་བཅོས་རིམ་གྲོ་ག་ཅི་གིས་ཡང་ཕན་
མ་ཐོགས་པར་གྱོང་སོ་ནུག །ཨའི་མེད་པའི་ཤུལ་ལུ་ཨཔ་གིས་བདག་འཛིན་
འབད་དེ་ལོ་དག་པ་ཅིག་ལེགས་ཤོམ་འབད་སྡོད་རུང་ཨ་ལུ་ཚུ་ཕོཝ་རྒྱགས་
པའི་བསྒང་ལས་རང་བཞིན་གྱིས་སོ་སོ་འགྱེས། གཅིག་གིས་གཅིག་ལུ་སླབ་མི་
དེ་ལུ་མ་ཉན་འབད་ནང་དོག་ནང་སྟབས་མ་བདེཝ་དུམ་གྲ་རེ་ཐོན་ནུག
།ཨིན་རུང་ཨཔ་ཡོད་ནི་དེ་གིས་གནམ་མེད་ས་མེད་མ་བཏུབ་རང་མ་འབྱུང་པས།
དེ་ལས་ཚར་གཅིག་ལུ་ཨཔ་དེ་འཕྲལ་གདོན་ཤུགས་ཅན་ཅིག་གིས་ན་
སྟེ་ཤི་རནམ་ད་ཨ་པ་གིས་ཨ་ལུ་གེ་ར་འབོ་སྟེ་ཁྱོད་ཆ་ཁྱབ་གེ་ར་གིས་
སྦག་ཆགཔ་རེ་འབག་ཤོག་ཟེར་སླབ་སྟེ་ཨ་ལུ་གེ་ར་གིས་སྦག་ཆགཔ་རེ་འབག་

འོང་ནུག། དེ་ལས་ཨ་པ་གིས་སྦག་ཚུ་གེ་ར་གཅིག་ཁར་སྦམ་ཏེ་ཆབ་གཅིག་བཟོ་
ཟེར་སླབ་ནུག །ཁོང་ཚུ་གིས་ཡང་ཨ་པའི་བཀའ་དང་འཁྲིལ་ཏེ་སྦག་གེ་ར་
གཅིག་ཁར་བསྡམས་ཏེ་ཆབ་གཅིག་བཟོ་ནུག། །
དེ་ལས་ཨ་པ་གིས་སྤུན་ཆ་སྦོམ་ཤོས་དེ་ལུ་ལྟ་སྟེ་ད་ཁྱོད་ཀྱིས་སྦག་གི་
ཆགཔ་དེ་བཅག་ཟེར་སླབ་ད་ཁོ་གིས་ག་འདེ་འབད་རྩ་འགེངས་རུང་སྦག་
ཆགཔ་དེ་བཅག་མ་ཚུགས་པས། དེ་སྦེ་རེ་རེ་བཞིན་དུ་འབད་བཅག་བཅུག་རུང་
ག་གིས་ཡང་བཅགས་མ་ཚུགས་པས། །
དེ་ལས་ཨ་པ་གིས་སྤུན་ཆ་ཆུང་ཤོས་དེ་ལུ་ལྟ་སྟེ་ད་ཁྱོད་ཀྱིས་སྦག་
གི་ཆགཔ་དེ་བཤུབ་སྟེ་སྦག་དོག་མ་རེ་རེ་འབད་བཅག་ཟེར་སླབ་ད་ཆུང་ཤོས་དེ་
གིས་ཧེ་མ་ས་ལས་ཡར་རང་འཐུ་མ་ཚུགས་པའི་སྦག་གི་ཆགཔ་དེ་བཤུབ་སྟེ་
རེ་རེ་འབད་བཅག་པའི་བསྒང་ལས་ཆུང་ཤོས་དེ་གིས་རང་བྱམས་ཏོང་ཏོ་འབད་
བཅགས་ད་ནུག།
དེ་ལས་ཨཔ་གིས་ད་ཁྱོད་ཆ་ཁྱབ་དཔེ་ག་ཏེ་ཡང་ལྟ་མི་དགོ། སྦག་
གི་ཆགཔ་དེ་ལུ་ལྟ་བ་གིས་རང་བཏུབ་པས། ད་ཅི་ཧེ་མ་སྦག་ཚུ་གེ་ར་གཅིག་ཁར་
ཆགཔ་འབད་སྡོདཔ་ད་ཆུང་ཤོས་གིས་སྟེ་ག་བཅགས་ཚུགས་པ་སྦོམ་ཤོས་
གིས་རང་བཅགས་མ་ཚུགས། ད་ལྟོ་སོ་སོ་འབད་བཞག་པའི་བསྒང་ལས་སྦོམ་
ཤོས་ཀྱིས་ལོས་ཚུགས་ཆུང་ཤོས་ཀྱིས་རང་བྱམས་ཏོག་ཏོ་འབད་བཅགས་ད་ཡི།

ད་ང་ནི་ནད་གཞི་འདི་གིས་མི་བཏང་པས། ད་རིས་ཤི་ནི་ཨིན་ན་
ནངས་པ་ཤི་ནི་ཨིན་ན་ཆ་མིན་འདུག། གལ་སྲིད་ང་མི་རྟག་ལམ་ལུ་ཐལ་སོང་པ་ཅིན་
ང་མེད་པའི་ཤུལ་ལུ་ཁྱོད་སྤུན་ཆ་ཚུ་འཐབ་འཛིང་མ་འབད། ཁ་ཤག་མ་རྐྱབ།
གཅིག་གིས་སླབ་མི་དེ་ལུ་གེ་ར་གིས་ཉན་ཏེ་འཆམ་ཏོག་ཏོ་མཐུན་ཏོག་ཏོ་
འབད་གཅིག་ཁར་སྡོད། མནོ་བསམ་གཅིག་ཁར་བཏང༌། ལཱ་གཅིག་ཁར་འབད་བ་
ཅིན་ག་གིས་ཡང་ཁྱོད་སྤྱན་ཆ་དྲུག་ལུ་གནོདཔ་སྐྱེལ་མི་ཚུགས། གལ་སྲིད་ཕ་
རྒན་གྱི་གཏམ་ལུ་མ་ཉན་པར་སོ་སོའི་མནོ་བསམ་བཟུམ་འབད་ཐག་བཅད་དེ་
ཁ་འགྱེས་ཏེ་སྡོད་པ་ཅིན་གོང་གི་སྦག་ཆགཔ་གཅིག་གི་དཔེ་བཟུམ་ཨིན་སྨ་རེད་
ཟེར་གསེར་སྲང་བརྒྱ་ལས་དགའ་བའི་སྙིང་གཏམ་དཔེ་དོན་སྦྲགས་ཏེ་བཤད་ནུག།
འདི་ལས་འགལ་བའི་ཁ་འཆེམ་ང་གིས་བཞག་ནི་མིན་འདུག་ཟེར་
སླབ་སྟེ་ཨཔ་དབུགས་ཆད་སོ་ནུག །དེ་ལས་བཟུང་སྟེ་ཁོ་ཆ་ཁྱབ་མནོ་ལོག་
སྦོམ་བསྐྱེད། ཕ་མའི་ཁ་འཆེམ་ལུ་གནས་ཏེ་ལཱ་དང་བྱ་བ་བརྩམས་ལས་ཁོང་
དྲུག་གཡུས་ཁར་དྲག་ཤོས་ཐོནམ་མ་ཚད་ཕྲ་དང་བཟེར་བསྐྱེད་དེ་ག་གིས་ཡང་
ཁོང་ལུ་གནོད་སྐྱེལ་མ་ཚུགས་པས་གོ། །
བཀྲ་ཤིས་བདེ་ལེགས་ཞུའོ།།
